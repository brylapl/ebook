<html><head><meta http-equiv="Content-Type" content="text/html;charset=utf-8" />
<title>Bestialska historia świata</title>
<script src="https://cdn.jsdelivr.net/npm/@tailwindcss/browser@4"></script>
<style>
h1,h2,p {
   margin-left:3px;
  }
h1 {
   text-align:center;
   font-size: 30px;
   font-weight: bold;
	margin-top: 16px;
  }
			
  h2 {
   text-align:center;
   font-size: 24px;
   font-weight: bold;
	  margin-top: 16px;
  }

</style>
</head>
<body>


<div id="calibre_link-10" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-32">MASAKRA W&nbsp;NANKINIE</h1>

    <p class="bez_wciecia">Jest zimny poranek 1938 roku. Heinrich Detlef Rabe, członek NSDAP, dopija już prawie zimną kawę. Wkłada mundur, wciąga idealnie wypastowane buty. Ignoruje strzały i&nbsp;towarzyszące im wrzaski kobiet w&nbsp;tle; nie robią na nim już wrażenia. W&nbsp;Nankinie przemoc stała się codziennością. Odziany w&nbsp;czerń nazista wychodzi na główny plac miasta. Mówią, że niebawem ogłoszą zwycięzcę jakichś zawodów, o&nbsp;których cała armia trąbi już od kilku dni. Heinrich idzie ulicami miasta, stara się nie rozglądać na boki. Widział już wiele, ale czegoś takiego jeszcze nie. Zwłoki leżą wszędzie: na bruku, w&nbsp;płytkich grobach, oparte o&nbsp;mury. Zauważa coś makabrycznego: wiele ciał nie ma głów. Idzie dalej. Bezgłowych zwłok przybywa z&nbsp;każdym krokiem. Jakby ktoś zbierał głowy niby makabryczne trofea. Rabe przyspiesza, jeszcze chwila i&nbsp;wchodzi na plac.</p>

    <p class="tekst">Tu zauważa, że na jego środku żołnierze ustawiają właśnie ociekające krwią ludzkie głowy w&nbsp;równe stosy. Liczą je na głos, jedna po drugiej. Obok stoją dwaj generałowie: Toshiaki Mukai i&nbsp;Tsuyoshi Noda. Patrzą, uśmiechają się. „Sto trzy głowy dla Nody!” &ndash; krzyczy żołnierz. „Sto sześć dla Mukai!” Mukai z&nbsp;uznaniem ściska dłoń Nodzie, nisko się kłaniając. Japoński oficer umie docenić zwycięzcę dżentelmeńskich zawodów. Obaj pozują jeszcze do zdjęcia dla reportera, jakby świętowali rekord sportowy. Rabe patrzy na to wszystko oniemiały ze zgrozy. Widział już obozy, egzekucje. Ale to jest inne, nawet nie odczłowieczone, to czysta gloryfikacja zła, które ciężko ubrać w&nbsp;znane naszemu gatunkowi słowa. Gdy wraca do swojego pokoju, nie czuje dumy z&nbsp;tego, że jest członkiem triumfującego imperium. Pisze raport. Pierwszy raz od lat płacze.</p>

    <div class="_idgenobjectlayout">
      <div id="calibre_link-104" class="calibre6">
        
      </div>
    </div>

    <p class="tekst">Na przełomie grudnia 1937 i&nbsp;stycznia 1938 roku japońska armia wtargnęła do dawnej stolicy Chin, Nankinu, i&nbsp;dokonała tam zbrodni tak potwornej, że jej okrucieństwo wykracza poza to, co potrafią sobie wyobrazić nawet najbardziej spaczone umysły seryjnych morderców. Według chińskich historyków podczas sześciu tygodni okupacji japońskiej życie straciło od 200 tysięcy do nawet 400 tysięcy Chińczyków. To więcej, niż niektóre kraje straciły w&nbsp;czasie całej II wojny światowej. Masakra nankińska została określona jako jedna z&nbsp;największych zbrodni przeciwko ludzkości XX wieku i&nbsp;do dziś jest podważana przez japońskich historyków, profesorów oraz japońskie media. Nie bez powodu.</p>

    <p class="tekst">Wspomnijmy na początek o&nbsp;źródłach pogardy, która zaowocowała mordem. Mniej więcej od 1603 do 1854 roku Japonia była krajem hermetycznie zamkniętym na zewnętrzne wpływy. Nikt nie mógł opuszczać imperium, a&nbsp;obcokrajowcy przybywający do niego mogli poruszać się jedynie w&nbsp;rejonach portowych w&nbsp;Hiroszimie. Było tak aż do momentu, w&nbsp;którym legenda amerykańskiej marynarki wojennej, Matthew C. Perry, nakazał Japonii otwarcie dróg handlowych pod groźbą ataku. Amerykanom bardzo zależało na tym, żeby Chiny i&nbsp;Japonia otworzyły się na wymianę gospodarczą ze Stanami Zjednoczonymi. Japończycy, aczkolwiek niechętnie, w&nbsp;końcu udostępnili swoje porty pod presją Zachodu. Gdy szlak handlowy został uruchomiony, świat zobaczył szokującą prawdę: kraj, niegdyś imponujący kulturą i&nbsp;techniką, był zapóźniony militarnie, technologicznie i&nbsp;ekonomicznie.</p>

    <p class="tekst">Szacowano, że Japonia cofnęła się wobec Ameryki nawet o&nbsp;dwieście lat. Kontrast był bolesny, bo przecież niegdyś było odwrotnie, i&nbsp;to Japończycy mieli kanalizację i&nbsp;toalety w&nbsp;czasach, gdy na przykład Anglicy czy członkowie innych nacji wylewali nieczystości bezpośrednio przez okna. Z&nbsp;upokorzenia z&nbsp;czasem wykiełkowała ambicja. Japonia rozpoczęła intensywną modernizację, a&nbsp;gdy w&nbsp;1894 roku pokonała Chiny w&nbsp;I&nbsp;wojnie chińsko-japońskiej, z&nbsp;ambicji podsycanej triumfem narodziło się coś groźniejszego niż zwykły konflikt: ideologia pogardy. Od&nbsp;tego momentu w&nbsp;Japonii Chińczyków zaczęto postrzegać nie tyle jako przeciwników, ile istoty niższe, które trzeba poddać anihilacji. Antychińskie uprzedzenia istniały od dawna, lecz teraz przerodziły się w&nbsp;nienawiść wylewającą się bezpośrednio na ulice. Przekonanie o&nbsp;własnej wyższości zaczęło u&nbsp;Japończyków nieznośnie dominować. W&nbsp;wyobrażeniach widzieli siebie jako naród bardziej inteligentny od Europejczyków, a&nbsp;tym bardziej od sąsiadów z&nbsp;kontynentu. Z&nbsp;czasem ta mentalność siłą rzeczy przełożyła się na politykę.</p>

    <p class="tekst">Był 1931 rok, gdy Japonia poszła o&nbsp;krok dalej. Sprowokowała tak zwany incydent mandżurski &ndash; klasyczną „operację fałszywej flagi”. Celem było stworzenie pretekstu do wojny. Japonia od lat próbowała wciągnąć Chiny w&nbsp;jakiś konflikt, tym razem nareszcie plan się powiódł. 7&nbsp;lipca 1937 roku mieliśmy kolejną odsłonę eskalującego konfliktu. Wówczas nastąpiło rzekome ostrzelanie japońskich oddziałów przez chińskich komunistów na moście Marca Polo w&nbsp;pobliżu Pekinu, co dało rzeczywisty już pretekst do japońskiej inwazji na Chiny. To z&nbsp;kolei przerodziło się w&nbsp;II wojnę chińsko-japońską. Armia Kraju Kwitnącej Wiśni nie napotykała specjalnego oporu ze strony Chińczyków: niemal bez trudu zajmowała kolejne miasta na północy kraju.</p>

    <p class="tekst">Szanghaj w&nbsp;trakcie oblężenia został niemal całkowicie zniszczony (wskutek nalotów). Ostatecznie miasto padło 11 listopada 1937 roku, ale opór chiński wzmógł się i&nbsp;był na tyle mocny, że wojna eskalowała. To z&nbsp;kolei prowadziło do coraz większej nienawiści Japończyków kierowanej w&nbsp;stronę mieszkańców Chin.</p>

    <div class="_idgenobjectlayout">
      <div id="calibre_link-105" class="calibre6">
        
      </div>
    </div>

    <p class="tekst">Gdy Japończycy podbili Szanghaj, skierowali wzrok i&nbsp;apetyty w&nbsp;stronę Nankinu. Od&nbsp;zawsze był to ważny ośrodek, choćby z&nbsp;racji portu nad dolną częścią Jangcy. O&nbsp;ważności świadczy też fakt, że była to historyczna stolica Chin. Bardzo szybko armia japońska pod dowództwem generała Iwanego Matsui znalazła się pod bramami miasta, któremu wyznaczono dwudziestoczterogodzinny termin na kapitulację. Chińczycy stawili jednak opór. Nankin był prawdopodobnie najgorzej przygotowanym do obrony miastem na świecie. Łatwo było tam wjechać, zaatakować go z&nbsp;powietrza. Stawiany opór w&nbsp;obliczu zerowych szans na obronę tylko rozwścieczył atakujących. Japończycy postanowili ukarać mieszkańców Nankinu za opór. Nie chcieli nikogo oszczędzać: od samego początku zakładali, że zemsta będzie piekielnie okrutna.</p>

    <div class="_idgenobjectlayout">
      <div id="calibre_link-106" class="calibre6">
        
      </div>
    </div>

    <p class="tekst">Zmasowany atak na Nankin trwał do 13 grudnia. Gdy w&nbsp;mieście nie ostał się właściwie już żaden chiński żołnierz, bo wszyscy byli martwi albo pojmani, nielicznych pozostałych mieszkańców ustawiono wzdłuż murów miasta. Aby opowiedzieć, co było dalej, oddam głos jednemu z&nbsp;reporterów, który relacjonował zdarzenia z&nbsp;Nankinu dla gazety „Mainichi Shimbun”: „Jeden za drugim jeńcy spadali martwi poza mur, krew bryzgała wszędzie, włosy stawały dęba z&nbsp;przerażenia, ręce i&nbsp;nogi trzęsły mi się ze strachu. Stałem tam z&nbsp;poczuciem klęski i&nbsp;nie wiedziałem, co począć”. Jukoi Omata (tak nazywał się reporter) wspominał także pierwsze dni masakry: „Ci w&nbsp;pierwszym rzędzie zostali ścięci o&nbsp;głowę, rząd drugi, nim został ścięty, musiał wrzucić do rzeki okaleczone ciała. Zabijanie trwało bez przerwy, od rana do nocy, ale żołnierze byli w&nbsp;stanie zabić tylko 2000 osób dziennie. Następnego dnia, zmęczeni takim sposobem zabijania, rozstawili karabiny maszynowe &ndash; dwa dni ich ostrzeliwały ogniem krzyżowym”.</p>

    <p class="tekst">Świadomi tragicznego końca i&nbsp;znikomości swych szans, pojmani mimo wszystko próbowali uciekać w&nbsp;stronę rzeki, ale żaden z&nbsp;nich nie zdołał dotrzeć na drugi brzeg. Aby przeżyć, ludność Nankinu stosowała rozmaite strategie. Część kolaborowała, inni starali się uciekać, jeszcze inni &ndash; walczyć, ale byli bez szans i&nbsp;szybko ginęli.</p>

    <p class="tekst">Jest wiele wspomnień z&nbsp;tego okresu, więc posłużę się jeszcze jednym wspomnieniem osoby ocalonej cudem z&nbsp;pogromu. „Pewnego popołudnia żołnierze japońscy przyszli, aby aresztować jeszcze więcej ludzi. Udawałem bardzo chorego i&nbsp;leżałem na podłodze, przykryty prześcieradłem. Na nic to jednak się zdało, ponieważ zabrali mnie oraz dwóch innych mężczyzn nad rzekę, gdzie leżały setki martwych ciał. Mężczyźni, którzy zostali zabrani razem ze mną, zostali zabici bagnetami, a&nbsp;ja, nie znając języka japońskiego, składałem tylko ręce, błagając ich o&nbsp;litość. Kiedy kazali mi się odwrócić, poczułem uderzenie na karku i&nbsp;ciepłą, spływającą mi po szyi krew. Upadłem i&nbsp;wstrzymałem oddech, zaciskając z&nbsp;całych sił zęby. Jeden z&nbsp;Japończyków kopnął mnie, powiedział coś w&nbsp;stylu: »Jest martwy«. Odeszli, uratował mnie gruby kołnierz w&nbsp;kurtce, której mi nie zdjęli. Leżałem wśród ciał prawie dwie doby, byłem tak sparaliżowany ze strachu, że nie mogłem zrobić kompletnie niczego, nawet się ruszyć, z&nbsp;trudem mogłem oddychać”.</p>

    <div class="_idgenobjectlayout">
      <div id="calibre_link-107" class="calibre6">
        
      </div>
    </div>

    <p class="tekst">Półżywe ofiary dobijano bagnetami. Gdy egzekucji dokonywali oficerowie, używali mieczy, czyli słynnych ze swej ostrości i&nbsp;precyzji wykonania samurajskich katan. Ścinali nimi głowy nieszczęsnym jeńcom na oczach innych żołnierzy. Właśnie takie było tło odbywających się w&nbsp;Nankinie zawodów w&nbsp;liczbie ściętych Chińczyków, o&nbsp;których wspomniałem na początku rozdziału. Toshiaki Mukai i&nbsp;Tsuyoshi Noda brali w&nbsp;nich udział. Nikt się z&nbsp;tym nie krył: japońscy reporterzy opisywali przebieg „rywalizacji” w&nbsp;gazetach i&nbsp;publikowali zdjęcia obu generałów stojących z&nbsp;mieczami w&nbsp;dłoniach. Po wojnie trybunał skazał obu egzekutorów na śmierć. Zostali straceni.</p>

    <p class="tekst">Gdy chińscy wojskowi &ndash; od szeregowca po generała &ndash; zostali już wymordowani, na ulice wypuszczono żołnierzy. Dostali zgodę dowódców na „rozładowanie bitewnego napięcia” po walkach. Znali na to tylko jeden sposób. Wchodzili do domów, gwałcili kobiety, bili je i&nbsp;ich dzieci bez skrupułów i&nbsp;okrutnie zabijali. Część zbrodni odbywała się na oczach rodzin. Zdarzały się sytuacje, w&nbsp;których syn był zmuszany do gwałtu na matce, ojciec na córce. Towarzyszyły temu śmiechy, naigrawanie się i&nbsp;kolejne akty przemocy. To nie były pojedyncze incydenty. To była nieustająca, trwająca dzień i&nbsp;noc orgia śmierci. Kozo Takaroko, jeden z&nbsp;japońskich żołnierzy i&nbsp;naocznych świadków masakry, tak to wspomina: „Kobiety wycierpiały najwięcej, nieważne, młoda czy stara, żadna nie uratowała się przed gwałtem. Posyłaliśmy z&nbsp;Shuangxi na ulicę do wiosek ciężarówki do wożenia węgla, aby nałapać jak najwięcej kobiet, a&nbsp;później każdej z&nbsp;nich dawano od piętnastu do dwudziestu żołnierzy do stosunków seksualnych”.</p>

    <p class="tekst">Z&nbsp;kolei pewna ocalała z&nbsp;tych wydarzeń Chinka notowała: „Moja mamusia bardzo się bała i&nbsp;ukryła się pod stołem wraz z&nbsp;moją roczną siostrą, ale japońscy żołnierze bardzo szybko wyciągnęli je i&nbsp;rzucili moją siostrzyczką z&nbsp;tak dużym impetem o&nbsp;ziemię, że główka jej pękła. Z&nbsp;mamy zerwali ubranie i&nbsp;zbiorowo zaczęli ją krzywdzić. Kiedy już się zaspokoili, zaczęli ją dźgać bagnetami, a&nbsp;kiedy padła martwa, z&nbsp;furią wsadzili jej butelkę w&nbsp;części intymne, a&nbsp;następnie wdarli się do sąsiedniego pokoju, gdzie kryły się moje dwie siostry. Żołnierze chcieli potraktować moje siostry tak samo jak matkę, jednak babcia i&nbsp;dziadek stawili im mocny opór. Zostali za to ścięci na miejscu, a&nbsp;krzywdząc moje siostry, potwory kazały im na to patrzeć”. Szacuje się, że podczas sześciu tygodni nankińskiej masakry żołnierze japońscy dokonali co najmniej 200 tysięcy morderstw i&nbsp;około 20 tysięcy gwałtów. Tutaj nie można zdobyć się na żaden komentarz, a&nbsp;każde słowo będzie zbędne.</p>

    <div class="_idgenobjectlayout">
      <div id="calibre_link-108" class="calibre6">
        
      </div>
    </div>

    <p class="tekst">Trzeba zaznaczyć, że zarówno w&nbsp;chińskim, jak i&nbsp;japońskim społeczeństwie wykorzystana seksualnie kobieta traci godność i&nbsp;jest eliminowana, ląduje na marginesie życia społecznego. Wykluczenie jest trwałe i&nbsp;bolesne, trudno jej znaleźć męża, rodzina najczęściej się jej wyrzeka. Gwałty wojskowe były więc przemyślane i&nbsp;przeprowadzane z&nbsp;maniakalnym sadyzmem: miały krzywdzić podwójnie.</p>

    <p class="tekst">Nie mniej okrutnie Japończycy traktowali dzieci. Zwycięscy żołdacy lubowali się w&nbsp;nabijaniu ich ciałek na bagnety, w&nbsp;rzucaniu nimi o&nbsp;ściany czy nabijaniu na gałęzie drzew. Ciężarnym kobietom rozcinano brzuchy, wyrywano płody i&nbsp;mordowano na oczach matek, które też za chwilę ginęły.</p>

    <p class="tekst">W&nbsp;Nankinie było też sporo obcokrajowców. Najbardziej znani to John Magee, pastor, który robił zdjęcia oraz nagrywał filmy dokumentujące kilkutygodniową masakrę. Pamiętajmy, że aby to robić, musiał opuścić strefę bezpieczeństwa, wyznaczoną przez japońskie władze obcokrajowcom, i&nbsp;z&nbsp;narażeniem życia dokumentować to, co dzieje się w&nbsp;dzielnicach z&nbsp;wojenną pożogą. Między innymi dzięki niemu i&nbsp;jego materiałom można było później osądzić część oprawców odpowiedzialnych za masakrę. Magee swoje nagrania przekazał rządowi chińskiemu i&nbsp;do dzisiaj są one wykorzystywane na przykład w&nbsp;specjalnych muzeach czy memoriałach upamiętniających ofiary masakry w&nbsp;Nankinie.</p>

    <p class="tekst">Inną zasłużoną przyjezdną była misjonarka Minnie Vautrin. Zasłynęła tym, że prowadziła szkołę dla dziewcząt w&nbsp;Jinling i&nbsp;nie opuściła miasta aż do jego tragicznego końca. Organizowała schronienie prześladowanym Chińczykom (często z&nbsp;narażeniem życia), dbała też o&nbsp;bezpieczeństwo swoich uczennic. Po wojnie rząd chiński odznaczył ją za pomoc udzielaną w&nbsp;ekstremalnych warunkach. Jednak na miano najbardziej zasłużonego cudzoziemca z&nbsp;pewnością zapracował Heinrich Detlef Rabe. Ten nazista, członek NSDAP wysłany do Nankinu jako przedstawiciel III Rzeszy, widząc, co dzieje się za murami, pisał regularne, bardzo obszerne raporty do Niemiec. Ostrzegał w&nbsp;nich, że działania Japończyków są nie do zaakceptowania nawet według standardów ówczesnej epoki. Widział wcześniej wiele, ale przekonywał, że to, czego świadkiem był w&nbsp;Nankinie, przekroczyło granice jego percepcji.</p>

    <p class="tekst">Nie poprzestał na wysyłaniu raportów. Założył strefę bezpieczeństwa w&nbsp;obrębie murów. W&nbsp;czasie masakry schronienie znalazło tam około 200 tysięcy osób. Żołnierze japońscy nie mieli prawa do niej wchodzić. Rabe organizował ludziom tam zgromadzonym jedzenie, opiekę medyczną, ukrywał też uciekinierów, a&nbsp;nawet pomagał w&nbsp;ucieczkach. Po wojnie Chińczycy uznali go za bohatera. Powstały filmy, książki i&nbsp;publikacje o&nbsp;„dobrym Niemcu z&nbsp;Nankinu”.</p>

    <p class="tekst">Po zakończeniu działań militarnych część japońskich dowódców odpowiedzialnych za masakrę stanęła przed Międzynarodowym Trybunałem Wojskowym dla Dalekiego Wschodu, obradującym w&nbsp;Tokio. Główny dowódca, którego obciążono największą odpowiedzialnością, generał Iwane Matsui, został skazany na śmierć i&nbsp;stracony. Chińczycy mają jednak do dzisiaj głębokie przekonanie, że ta nieznajdująca odpowiednika zbrodnia nie została do końca i&nbsp;sprawiedliwie rozliczona.</p>

    <div class="_idgenobjectlayout">
      <div id="calibre_link-109" class="calibre6">
        
      </div>
    </div>

    <p class="tekst">To jasne i&nbsp;oczywiste, że w&nbsp;czasie wojny zbrodnie są na porządku dziennym. Tylko naiwniak żąda, żeby było inaczej. Ludzie jednak oczekują, że pewne elementarne granice wyznaczane przez człowieczeństwo nigdy nie zostaną przekroczone, a&nbsp;gdy zamilkną działa, u&nbsp;sprawców pojawi się skrucha i&nbsp;refleksja; nie może też obyć się bez przeprosin. Japonia nigdy nie przyjęła odpowiedzialności za to, co działo się w&nbsp;Nankinie. Więcej: w&nbsp;przestrzeni publicznej pojawiały się artykuły, w&nbsp;których publicyści i&nbsp;uczeni twierdzili, że masakra w&nbsp;Nankinie jest przesadzona lub zmyślona. Niektórzy mówili o&nbsp;„zaledwie kilku tysiącach ofiar” lub oskarżali Chińczyków o&nbsp;sianie propagandy.</p>

    <p class="tekst1" id="calibre_link-110">W&nbsp;internecie, także pod dokumentami zawierającymi nagrania z&nbsp;tamtego okresu, pojawiają się komentarze negujące zbrodnię. To pokazuje skalę zaprzeczania faktom, o&nbsp;których prawdziwości świadczyło wiele osób i&nbsp;dokumentów. Ta masakra pozostaje jedną z&nbsp;najbardziej kontrowersyjnych i&nbsp;wypieranych zbrodni XX wieku. Pamiętajmy, że historia Nankinu to nie tylko suche liczby. To także pamięć, odpowiedzialność i&nbsp;pytanie, kto ma prawo opowiadać o&nbsp;zbrodni, a&nbsp;kto próbuje ją na zawsze wymazać.</p>
  </div>
</div>


<div id="calibre_link-11" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-33">KIM JEST DR.&nbsp;GLOVES?</h1>

    <p class="bez_wciecia">Proszę mi wybaczyć, lecz ten rozdział wymaga specjalnego wstępu; bez niego nie ruszymy tam, dokąd mamy dotrzeć&nbsp;&ndash; a&nbsp;czeka nas wyprawa do samego jądra ciemności. Sprawa, o&nbsp;której opowiem, jest bowiem absolutnie przerażająca i&nbsp;dotyczy znęcania się nad maleńkimi bezbronnymi dziećmi. Najprawdopodobniej wchodzi tu w&nbsp;grę także uśmiercanie maluchów. Internet jest pełen paskudnych ludzi, którzy robią paskudne rzeczy. Kto z&nbsp;nas nie miał kiedyś styczności z&nbsp;portalami obracającymi się wokół tematyki gore lub choćby nie oglądał incydentalnie stron z&nbsp;bardzo mocnym contentem? Na to czasami patrzy się ze zgrozą przez palce, czasem wyłącza się podobny film w&nbsp;połowie, a&nbsp;innym razem po prostu słucha się relacji kolegi o&nbsp;mocniejszych nerwach. Materiały na strony gore bardzo często pochodzą od walczących na frontach żołnierzy, pracowników kostnic czy od policjantów, którzy robili zdjęcia na miejscu zbrodni. Źródeł jest naprawdę mnóstwo. Tak samo jak pobudek kierujących wrzucającymi.</p>

    <p class="tekst">Zupełnie inną sprawą są społeczności skupiające się wokół tych stron: hermetyczne, operujące często czarnym humorem, w&nbsp;większości zdystansowane wobec parszywej zawartości tam proponowanej. Cóż, zawsze to jakaś forma znieczulenia. Zazwyczaj jednak grupy takie nie wyrządzają nikomu krzywdy. Poza oglądaniem tego typu makabry, a&nbsp;także żartowaniem z&nbsp;niej w&nbsp;dość mało przyzwoity sposób &ndash; są to w&nbsp;większości ludzie niegroźni. Jednak to, co między rokiem 2014 a&nbsp;2018 wrzucił do sieci użytkownik platformy 4-Chan, który ukrywał się pod nickiem Master, było opatrzone znakiem <span class="italic">original content</span>, co dawało gwarancję, że osoba publikująca zdjęcia jest pierwszą, od której dane materiały wyszły.</p>

    <p class="tekst">Innymi słowy: to autor treści je dodał. Jego fotografie wywołały paraliżujący szok. Poszczególne elementy arcyokrutnych obrazków docierają do nas powoli, stopniowo &ndash; działają niczym bomba z&nbsp;opóźnionym zapłonem, raniąc nas po chwili do samego serca. Jeśli jesteście gotowi na opowieść o&nbsp;jednym z&nbsp;najbardziej zwyrodniałych użytkowników internetu, o&nbsp;jego najczarniejszej części, zapraszam. Opowiem wam o&nbsp;nim, ale ostrzegam: czytacie na własną odpowiedzialność.</p>

    <div class="_idgenobjectlayout">
      <div id="calibre_link-111" class="calibre6">
        
      </div>
    </div>

    <p class="tekst">Zdjęcia, które piętnaście lat temu zostały zamieszczone na platformie 4-Chan, rozpoczęły jedno z&nbsp;największych śledztw internetowych, jakie kiedykolwiek widziała sieć. Zaangażowani w&nbsp;nie byli nie tylko uczestnicy forum, ale także policja oraz służby medyczne, a&nbsp;nawet producenci gaśnic i&nbsp;sprzętu medycznego. W&nbsp;połowie 2010 roku w&nbsp;ciemnym zaułku sieci WWW zaczęły pojawiać się naprawdę niepokojące obrazy. Wspólnym ich elementem był mężczyzna w&nbsp;stroju medyka (najprawdopodobniej; zostańmy na razie przy tym) i w&nbsp;doskonale znanej miłośnikom BDSM lateksowej masce. Ten wyjątkowo zdeprawowany osobnik znajdował się w&nbsp;otoczeniu przypominającym szpital czy kostnicę, a wyczyniał w nim naprawdę paskudne, do szpiku kości złe rzeczy ze zwłokami maleńkich dzieci. Czasami martwymi ciałkami noworodków, a&nbsp;czasem częściami poronionych płodów w&nbsp;różnych fazach rozwoju. Wiele z&nbsp;ciał miało oznaki głębokiego upośledzenia fizycznego, inne były dalece rozwiniętymi płodami, kolejne &ndash; noworodkami.</p>

    <p class="tekst">Na przykład na jednej z&nbsp;fotografii widać mężczyznę stojącego w&nbsp;małym obskurnym pomieszczeniu. Ściany wykafelkowane do dwóch trzecich wysokości. Zimne światło. Z&nbsp;prawej strony &ndash; fragment szafki na leki albo na sprzęt medyczny. Obok metalowy kosz na odpady. Na ścianie gaśnica bez żadnych czytelnych oznaczeń, brakuje nazwy szpitala. Żadnego punktu zaczepienia. Mężczyzna jest w&nbsp;centrum kadru. Ma na sobie biały kombinezon ochronny, jaki wkładają osoby zatrudnione przy zwłokach. Na dłoniach &ndash; długie gumowe rękawice. Na twarzy lateksowa maska typu sado-maso, całkowicie zakrywająca rysy. Widzimy tylko oczy i&nbsp;usta. Wyciąga przed siebie rękę, w&nbsp;niej trzyma martwe niemowlę. Na kolejnej fotografii widnieje dłoń w&nbsp;rękawiczce zaciskająca się na szyi dziecka. Kadr bliski, żadnego tła. Tylko ręka i&nbsp;ciało. Następne: zdeformowany płód ustawiony na metalowym śmietniku. Za nim widzimy ręce mężczyzny, w&nbsp;jednej z&nbsp;nich trzyma skalpel. Przykłada go do martwego dziecka. Inne ujęcie. Mężczyzna trzyma tackę operacyjną. Na niej trzy wycięte, wypreparowane z&nbsp;czaszek ludzkie mózgi ułożone jeden pod drugim. Twarz zakryta mokrą lateksową maską, z&nbsp;której kapie woda. Na klatce piersiowej &ndash; duża mokra plama. Oczy pod maską podkreślone eyelinerem. Zmartwiali ze zgrozy internauci szybko nazwali mężczyznę udostępniającego te fotografie „Dr. Gloves”. Od&nbsp;lateksowych rękawic medycznych, których nigdy nie zdejmował.</p>

    <p class="tekst">Zdjęcia wrzucono najpierw na portal 4-Chan, później (lub równolegle, zależy od źródła) na stronę Deathaddict.com. Strona ta była wyjątkowo ponura, ponieważ publikowała tylko zweryfikowane materiały. Deathaddict nie tolerował fejków.</p>

    <div class="_idgenobjectlayout">
      <div id="calibre_link-112" class="calibre6">
        
      </div>
    </div>

    <p class="tekst">Kim był mężczyzna w&nbsp;masce? Gdzie zrobiono zdjęcia? I&nbsp;najważniejsze: czy to był tylko chory performance, czy dokumentacja prawdziwej zbrodni? Makabra na fotografiach to jedno. Ale gorsze były pytania, przypuszczenia i&nbsp;wnioski, do jakich można było dojść. Internet widział już wszystko, nawet najbardziej odhumanizowaną makabrę. Nie to więc wzbudzało największy niepokój, co znajdowało się na fotografiach. Gorsza była cisza. Żadnego półuśmiechu, dystansu, opisu, że to prowokacja. Żadnego puszczania oka, że niby „to tylko sztuka”. Po prostu zimne obrazy, jakby ktoś robił precyzyjną dokumentację. Intrygujące, że być może był też ktoś, kto stanął po drugiej stronie obiektywu i&nbsp;zrobił zdjęcie.</p>

    <p class="tekst">Szybko ruszyły miniśledztwa internautów. Na niektórych zdjęciach pojawiał się eyeliner. Tak więc z&nbsp;początku niektórzy na własną rękę prowadzący dochodzenie w&nbsp;sprawie tożsamości Dr. Glovesa, brali pod uwagę, że pod maską może kryć się kobieta. Jednak po bliższej analizie sylwetki osoby ze zdjęć, a&nbsp;także po wzięciu pod uwagę bujnego owłosienia na przedramionach &ndash; teoria upadła. Co z&nbsp;osobą robiącą mu zdjęcia? A&nbsp;może nie było nikogo innego w&nbsp;pomieszczeniu, może Dr. Gloves ustawił aparat na jakiejś półce, na szafce, na czymkolwiek, i&nbsp;włączył samowyzwalacz? Ten trop został podjęty, ale nigdy go nie wyjaśniono.</p>

    <p class="tekst">Na fotografiach nie ma sprzętu medycznego, można więc przypuszczać, że makabrycznym planem zdjęciowym była kostnica. Może także świadczyć o&nbsp;tym fakt, że to miejsce było dość mocno zaniedbane. Tak, kostnice nie są pomieszczeniami błyszczącymi czystością i&nbsp;pachnącymi świeżością. Poza tym mają jeszcze jedną zaletę: mało kto się tam zapuszcza, zatem trudno byłoby złapać wykonującego zdjęcia na gorącym uczynku. Być może miejscem była sala do autopsji? To też wzięto pod uwagę, ale szybko odrzucono. A&nbsp;więc prawdopodobnie szpital? Prawdopodobnie. Przemawia za tym analiza sylwetek, odcieni skóry i&nbsp;włosów na główkach fotografowanych dzieci. Mniejsze wygląda na pięciomiesięczny płód. Zmarło chyba na skutek poronienia lub aborcji, co też utwierdza w&nbsp;przekonaniu, że fotografujący jest w&nbsp;jakiś sposób związany z&nbsp;szeroko pojętym personelem szpitalnym. Ciało pokryte zaczernieniami, co może być siniakami lub pierwszymi oznakami rozkładu.</p>

    <p class="tekst">Internauci zauważyli także, że zdjęcia musiały być robione w dłuższym okresie, ponieważ na kilku z&nbsp;nich widać zaczernienie w&nbsp;okolicach ust owych dzieci, a&nbsp;na niektórych go nie ma. Sporo uwagi poświęcono też sprzętowi ujętemu na fotografiach. „Jeśli da się odczytać napisy na gaśnicy, napisy na naklejkach z&nbsp;laptopa, rurce do podawania tlenu &ndash; może uda się ustalić miejsce robienia zdjęć” &ndash; dywagowali domorośli detektywi. Były jeszcze inne tropy. Buty człowieka na zdjęciu. To, w&nbsp;co zawinięto nieszczęsne dzieci: „Słonie na prześcieradle na zdjęciu noworodka są takie same jak te, których Dignity Health w&nbsp;Kalifornii używa w&nbsp;programie My Baby” &ndash; napisał ktoś. Rozmiar dłoni psychopaty: bardzo niewielkie jak na mężczyznę. Więc jednak kobieta? A&nbsp;może niski, drobny mężczyzna malujący sobie oczy? Niewykluczone. Na taką osobę łatwo zwrócić uwagę na ulicy, może ktoś widział? Nikt nie widział.</p>

    <p class="tekst">„Śledczych” intrygowały też fragmenty służbowej plakietki, niezbyt dokładnie zamazanej na niektórych fotografiach. Co tam było napisane, praktycznie nie było możliwe do odczytania. Twarz na identyfikatorze też dałoby się odcyfrować&nbsp;&ndash; ale może to ślepa uliczka, fałszywa plakietka? A&nbsp;co z&nbsp;pielęgniarkami? Czy żadna nigdy nie weszła znienacka na ten upiorny plan zdjęciowy, jak to się nieraz dzieje w&nbsp;placówkach medycznych, a&nbsp;nawet w&nbsp;kostnicach? A&nbsp;może to nie doktor, może to pracownik ochrony z&nbsp;łatwym dostępem tam, gdzie inni go nie mają? Tygodnie mijały, nic nie było wiadomo. Wszystkie tropy okazywały się fałszywe.</p>

    <div class="_idgenobjectlayout">
      <div id="calibre_link-113" class="calibre6">
        
      </div>
    </div>

    <p class="tekst">Gdy zdjęcia wpadły do sieci, z&nbsp;początku zostały przyjęte przez społeczność dość pozytywnie. W&nbsp;końcu mówimy o&nbsp;społeczności, która wiele już widziała i&nbsp;ma dystans do podobnych „produkcji”. Ale z&nbsp;czasem coraz więcej oglądających zaczynało wyrażać głębokie niezadowolenie z powodu tego, co zafundował im tajemniczy Dr. Gloves. Na podobnych stronach można znaleźć filmy i&nbsp;obrazy równie mocne, ale stężenie grozy, groteski (strój Glovesa), okrucieństwa dokonywanego na dzieciach &ndash; to wszystko spowodowało, że społeczność uznała: granice zostały przekroczone. Kiedy więc użytkownik o&nbsp;nicku Master zamieszczał kolejną porcję zdjęć, cały internet przeszywał strach.</p>

    <p class="tekst">Pojawiały się wciąż nowe teorie. Na zdjęciach publikowanych w&nbsp;ostatnim etapie działalności Glovesa widzimy też dzieci żywe, w&nbsp;wieku mniej więcej od dwóch&nbsp;do dwunastu lat, często były to osoby upośledzone ruchowo lub podłączone do respiratorów po tracheotomii, z&nbsp;maskami tlenowymi na twarzach, nierzadko na wózkach inwalidzkich. Jednym słowem, ciężko doświadczone przez los. Mimo to Dr. Gloves jakby chciał do ich nieszczęścia dorzucić jeszcze nie szczyptę, ale prawdziwą łopatę zła, i&nbsp;to radykalnie zmieniło nastawienie internautów do niego.</p>

    <p class="tekst">Na nowych zdjęciach widać, jak odziana w&nbsp;rękawiczkę dłoń zatyka dzieciom nosy, usta, niektórym pacjentom cieknie piana z&nbsp;ust. Oprawca nic sobie z&nbsp;tego nie robi, ściąga im maseczki tlenowe, jakby za wszelką cenę starał się im utrudnić ich i&nbsp;tak wybitnie pechowe oraz niełatwe życie. Bez wchodzenia w&nbsp;szczegóły: starał się je skrzywdzić, być może nawet zabić, mówiąc najprościej.</p>

    <p class="tekst">Nie wiadomo, czy ktoś je poinformował, czy same z&nbsp;siebie trafiły na trop &ndash; dość, że na tym etapie zdjęciami zaczęły interesować się służby.</p>

    <p class="tekst">Szczególnie niepokoiła seria zdjęć, na których widać kilkuletnią dziewczynkę &ndash; na oko zupełnie zdrową. Nie jest podłączona do żadnej medycznej aparatury, co może sugerować, że jest co najmniej w&nbsp;o wiele lepszej kondycji fizycznej od reszty dzieci. Jest też więc na pewno świadoma tego, co się z&nbsp;nią dzieje. Na jednej z&nbsp;fotografii widnieje dziecko trzymane w&nbsp;sposób, którego nie da się usprawiedliwić. Dorosły mężczyzna w&nbsp;rękawicach zaciska dłonie na jej ciele (to dziewczynka) jak na przedmiocie. To jedyne dziecko na tych fotografiach, któremu Dr. Gloves zasłaniał twarz: raz rękami, innym razem ustawiając je przodem do ściany. Nigdy nie pokazywał jej twarzy. Powód, dla którego to robił, wydaje się oczywisty. Na wcześniejszych zdjęciach przedstawiał niemowlęta i&nbsp;płody, najprawdopodobniej martwe. Nie było zatem ryzyka, że ktoś je rozpozna. Tutaj dziecko &ndash; możemy to stwierdzić z&nbsp;dużym prawdopodobieństwem &ndash; wciąż żyje. Ma włosy, można rozpoznać sylwetkę kilkulatki. Być może chodziło gdzieś do szkoły? Może miało znajomych, rodziców, dziadków, którzy oddali je do szpitala? Pokazanie twarzy ofiary oznaczałoby dla niego koniec wszystkiego: więzienie, wyrok, odsiadkę.</p>

    <p class="tekst">Także i&nbsp;z&nbsp;tych zdjęć nie dało się wywnioskować, gdzie zostały zrobione. Ściany wyglądają jak w&nbsp;przeciętnej placówce medycznej, lecz pojawił się nowy trop. W&nbsp;kadrze widać gniazdo telewizyjne, typowe dla prywatnych mieszkań z&nbsp;kablówką. To podważyło wersję o&nbsp;szpitalu. Dodatkowo na jednej z&nbsp;fotografii mężczyzna trzyma dziewczynkę za włosy. Gdyby działo się to w&nbsp;szpitalu lub jakiejś placówce publicznej, krzyk dziecka zwróciłby uwagę personelu. W&nbsp;domu nikt nie musi reagować.</p>

    <p class="tekst">Na tych zdjęciach nie ma krwi ani skalpela. Nie ma masek teatralnych ani inscenizacji. Jest mężczyzna, jest dziecko i&nbsp;właściwie niewiele więcej. Wystarczy, żeby zmrozić krew.</p>

    <div class="_idgenobjectlayout">
      <div id="calibre_link-114" class="calibre6">
        
      </div>
    </div>

    <p class="tekst">Internauci uważają, a&nbsp;ja się z&nbsp;nimi zgadzam, że ten konkretny zestaw zdjęć nie pochodzi ze szpitala. Przemawia za tym także rodzaj rękawiczek, jakie zakłada wówczas Dr. Gloves. Nie są typowo szpitalne, ale dłuższe, sięgające aż za łokieć, mniej więcej do połowy bicepsa. To sugeruje, że chodzi raczej o&nbsp;rękawice wykorzystywane przez weterynarzy. Inna poszlaka: Dr. Gloves na pewnym ujęciu zbliża do ciała dziewczynki nożyki wyciągane z&nbsp;opakowania. Widać wyraźnie, że to nie jest sprzęt medyczny. Ot, zwykłe noże, jakie można kupić w&nbsp;co drugim markecie &ndash; zestaw do majsterkowania, domowe narzędzia, nic profesjonalnego. Ale dla uważnych widzów to kolejny sygnał, że wbrew wcześniejszym teoriom „plan zdjęciowy” wcale nie musi być szpitalem.</p>

    <p class="tekst">Dziewczynka na zdjęciu jest spokojna. Nie widać, żeby stawiała opór. To sugeruje, że być może zna swojego oprawcę. Może powiedział jej, że to zabawa, a&nbsp;ona uwierzyła mu, że nic złego się nie dzieje? W&nbsp;internecie pojawiła się więc szybko teoria, że może to jego córka. Historia weszła na poziom, który trudno nazwać. Jaki był motyw działania psychopaty? Podobnie jak jego tożsamości, nikt go nie poznał do dziś. Kto i&nbsp;dlaczego mógłby robić takie rzeczy osobom młodym, wyjątkowo pokrzywdzonym przez życie? Fakt, że mężczyzna nosi lateksową maskę, że ma podmalowane oczy, może sugerować, że mamy do czynienia z&nbsp;jakąś odmianą parafilii (Wikipedia: „Zaburzenie preferencji seksualnych, w&nbsp;którym podniecenie seksualne jest silnie związane z&nbsp;nietypowymi obiektami, sytuacjami lub zachowaniami, które nie są powszechnie uznawane za erotyczne”). Wyjątkowo złej i&nbsp;brudnej. Być może więc poza okiem aparatu działy się rzeczy o wiele gorsze.</p>

    <p class="tekst">Dopóki Master/Dr. Gloves wrzucał zdjęcia martwych niemowląt i&nbsp;płodów &ndash; biorąc rzecz w&nbsp;ogromny cudzysłów &ndash; była to połowa problemu. Gdy pojawiły się serie z&nbsp;żywymi dzieciakami, internetowe fora zawrzały. Szczególnie szokujące, ale i&nbsp;wnikliwe były komentarze osób zajmujących się zawodowo autopsjami. Patomorfolodzy, medycy sądowi i&nbsp;inni pracownicy pisali, że tego typu zachowania nie są odosobnione tam, gdzie w&nbsp;grę wchodzi kontakt z&nbsp;martwym. To daje do myślenia.</p>

    <p class="tekst">Poznałem w&nbsp;swoim długim ciekawym życiu co najmniej dwie osoby, które pracowały „ze&nbsp;zwłokami” na co dzień. Już wiele lat temu słyszałem od nich podobne opowieści. O&nbsp;lekarzach, którzy w&nbsp;trakcie sekcji robią przeróżne żarty, raczej mniej niż stosowne w&nbsp;takich okolicznościach. A&nbsp;robią to po to, żeby rozładować towarzyszące tej pracy napięcie.</p>

    <div class="_idgenobjectlayout">
      <div id="calibre_link-115" class="calibre6">
        
      </div>
    </div>

    <p class="tekst">W&nbsp;naturalny sposób powracało i&nbsp;wciąż przewijało się pytanie: kim jest ten mężczyzna i&nbsp;jak to możliwe, że ma dostęp zarówno do żywych dzieci, jak i&nbsp;do martwych? Internetowi śledczy próbowali go sklasyfikować. Najpierw więc padło na patomorfologa dziecięcego. Brzmiało logicznie? Tak, jak najbardziej. Autopsje, kontakt ze zwłokami, zaplecze szpitalne. Problem jednak polegał na&nbsp;tym, że taki zawód nie istnieje. Patomorfolog wykonuje sekcje zarówno dorosłych, jak i&nbsp;dzieci. Nie ma więc osobnej specjalizacji od dzieci. Pojawił się zatem szybko inny pomysł: Dr. Gloves to lekarz. Ale nikt nie potwierdził, że miał on jakiekolwiek medyczne uprawnienia do wykonywania zawodu, chociaż wielu próbowało.</p>

    <p class="tekst">Trzeci trop to pracownik szpitala o&nbsp;niższych kwalifikacjach&nbsp;&ndash; sanitariusz, technik, woźny, windziarz, ktoś od transportu ciał. Słowem, osoba, której nikt nie zauważa, ale która widzi wszystko. Ktoś, kto ma klucze od wszystkich pomieszczeń i&nbsp;może wejść wszędzie. To pasowało także do zdjęć. Na niektórych widać miejsce wyglądające jak kostnica. Na innych jest uwieczniona sala przypominająca porodówkę. No i&nbsp;mamy też „zwykły pokój” z&nbsp;gniazdkiem telewizyjnym. Różne pomieszczenia. Różne ciała. Jedna osoba za kamerą. Dr. Gloves był kimś, kto nie tylko miał dostęp. On poruszał się po tych miejscach niezwykle swobodnie.</p>

    <p class="tekst">Informacja na temat zdjęć trafiła wreszcie do Dignity Health. Trudno znaleźć na to polski odpowiednik, lecz chodzi o&nbsp;sieć największych szpitali i&nbsp;placówek medycznych na terenie USA zajmujących się opieką zdrowotną. Coś jak polski NFZ, lecz w&nbsp;pełni prywatny. Internauci zaczęli sugerować, że być może na makabrycznych zdjęciach uwieczniono jedną z&nbsp;placówek administrowanych przez tę instytucję. Ten trop wydawał się mocny (DHH zajmuje się na przykład dziećmi upośledzonymi), ale także i&nbsp;on ostatecznie zawiódł w&nbsp;ślepą uliczkę. Nie udało się ustalić, czy to jeden z&nbsp;pracowników placówki z&nbsp;tej sieci stał za fotografiami. Co więcej, gdy do konkretnych placówek zaczęły napływać pytania, posypały się groźby procesów. To zamykało sprawę.</p>

    <div class="_idgenobjectlayout">
      <div id="calibre_link-116" class="calibre6">
        
      </div>
    </div>

    <p class="tekst">Były jednak inne poszlaki: te z&nbsp;kolei wskazywały, że może chodzić o&nbsp;upiorne opuszczone miejsce, pustostan rodem z&nbsp;horrorów. Podłoga na niektórych zdjęciach wyglądała na niemytą od miesięcy &ndash; rzecz normalna w&nbsp;tego typu pomieszczeniach. Na innych fotografiach internetowi śledczy wypatrzyli farbę odłażącą płatami ze ścian &ndash; to była kolejna poszlaka. Może słaba, ale wpisująca się w&nbsp;poprzednią. W&nbsp;tle pojawiał się też niedziałający sprzęt medyczny. Tak, to miejsce zdecydowanie mogło być dawno opuszczone.</p>

    <p class="tekst">Istnieje teoria, że Dr. Gloves, psychopatyczny fotograf, po prostu wykradał zwłoki z&nbsp;miejsca, w&nbsp;którym pracuje. Później zabierał je do zapadniętej, zapomnianej przez Boga i&nbsp;ludzi dziury i&nbsp;robił tam te upiorne zdjęcia. Prawdę mówiąc, wydaje się to mało logiczne. Ale z&nbsp;drugiej strony jakakolwiek logika przy tej sprawie zawodzi, prawda? Do ostatniego pakietu zdjęć Dr. Gloves dodał dwa filmy z&nbsp;autopsji noworodków, jednak bardzo szybko sieć ustaliła, że chodzi o&nbsp;materiały szkoleniowe dla patomorfologów. Znane było też miejsce oraz czas nagrania. Gloves najprawdopodobniej dorzucił je dlatego, żeby spowodować dodatkowy szok, a&nbsp;także trochę zmylić tropy internautom.</p>

    <p class="tekst">Jako że Dignity Health postanowiło nie pomagać internautom, sprawę podjęła policja. Funkcjonariusze jednak działali opieszale i&nbsp;bez absolutnie żadnych rezultatów, więc zniecierpliwiona sieć wznowiła własne poszukiwania. Powróciła teoria, według której Dr. Gloves to więcej niż jedna osoba. Z&nbsp;takiego większego grona tylko jedna z&nbsp;osób miałaby mieć dostęp do zwłok, inna do małych pacjentów, którzy nie mogą funkcjonować bez sprzętu medycznego. Na wszystkich publikowanych fotosach człowiek jest w&nbsp;masce, a&nbsp;na dłoniach osoba trzymająca zwłoki ma rękawiczki. To sprawia, że ostatecznie jest nie do ustalenia ze stuprocentową pewnością, z&nbsp;kim mamy do czynienia. Ale internautom znów wystarczyły drobne poszlaki, żeby snuć domysły. Na podstawie analizy płytki paznokcia osoby z&nbsp;wielu zdjęć, a&nbsp;także owłosienia przedramion netowi śledczy zawyrokowali: mamy do czynienia z&nbsp;jedną osobą. Kolejna teoria upadła.</p>

    <p class="tekst">Następny trop. Pamiętacie, że na niektórych zdjęciach wygląda, jakby Dr. Gloves miał eyeliner? Co do tego też nie ma pewności. Ciemne okolice oczu &ndash; jak ostatecznie stwierdzili użytkownicy sieci oglądający zdjęcia &ndash; mogły być skutkiem uderzenia, cieniem od maski albo nawet odbiciem światła. To możliwe. Ja jednak będę się upierał, że to wygląda na makijaż, zwłaszcza na zdjęciu, gdzie oczy są najbardziej widoczne. Tam maska jest mokra, woda spływa po twarzy i&nbsp;„rozmywa” ciemną linię przy oczach. Efekt przypomina ewidentnie rozmazany eyeliner. Skupianie się na tym detalu nie ma jednak najmniejszego sensu i&nbsp;niczego nie wyjaśnia. A&nbsp;już na pewno nie przybliża nas do odpowiedzi, kim on jest.</p>

    <p class="tekst">Użytkownicy portalu 4-Chan zebrali ogrom dowodów: historię wszystkich logowań, miejsce, w&nbsp;którym post pojawił się po raz pierwszy, nick użytkownika, który ten post wrzucił. Wszystkie informacje, które mogłyby pomóc ująć psychopatę. Ale gdy cały obszerny materiał dowodowy został dostarczony FBI, funkcjonariusze odmówili podjęcia śledztwa. Argumentowali, że sprawa „nie nosi znamion przestępstwa” i&nbsp;oni nie będą się nią zajmowali. Mam jednak cichą nadzieję, że to nieprawda: istnieje przecież prawdopodobieństwo, że śledztwo zostało utajnione. Policjanci podali opinii publicznej to, co musieli.</p>

    <p class="tekst">Warto odnotować, że do dzisiaj nie mamy żadnej informacji, jak jest naprawdę i&nbsp;czy rzekome śledztwo trwa. Tym bardziej jakie są jego efekty.</p>

    <div class="_idgenobjectlayout">
      <div id="calibre_link-117" class="calibre6">
        
      </div>
    </div>

    <p class="tekst">W&nbsp;którymś momencie jeden z&nbsp;użytkowników wrzucił na forum zdjęcie, które rzekomo było oryginalną wersją fotografii Dr. Glovesa, bez Photoshopa. Na zdjęciu widać mężczyznę z&nbsp;dzieckiem w&nbsp;rękach. Na jego piersi plakietka z&nbsp;imieniem i&nbsp;nazwiskiem: Eric Balan. Internauci zareagowali błyskawicznie. Ustalono, że osoba o&nbsp;takim imieniu i&nbsp;nazwisku to Ormianin z&nbsp;Glendale w&nbsp;Kalifornii, który &ndash; uwaga, uwaga &ndash; jednak miał pracować w&nbsp;sieci szpitali Dignity Health. Brzmiało idealnie, układało się w&nbsp;całość. Pasowały wiek, miejsce, zawód. Problem jednak polega na&nbsp;tym, że Dignity Health oficjalnie zaprzeczyło: „Nikt o&nbsp;tym nazwisku nigdy u&nbsp;nas nie pracował”.</p>

    <p class="tekst">Potem ktoś zwrócił uwagę na inny ważny fakt: może to nie „Balan”, tylko „Babakanian”? Nazwisko trudne, ale identyczne jak u&nbsp;dwudziestoczterolatka z&nbsp;Glendale, znanego policji jako diler narkotyków. Brzmiało groźnie, ale i&nbsp;ten trop okazał się fałszywy. Były tylko spekulacje i&nbsp;żadnego dowodu, że Babakanian miał coś wspólnego ze sprawą.</p>

    <p class="tekst">Ale sieć nie dawała za wygraną. Padła teza, że ktoś spreparował to zdjęcie, żeby zabłysnąć w&nbsp;sieci. A&nbsp;może sam Dr.&nbsp;Gloves wrzucił fałszywą plakietkę, żeby zmylić tropy zbliżającego się pościgu i&nbsp;wprowadzić chaos? Jeśli to był jego ruch, zadziałał. Jak się okazało, Eric Balan naprawdę istnieje. Nie pracuje co prawda w&nbsp;szpitalu, nie ma związku ze sprawą. A&nbsp;mimo to, gdy jego nazwisko powiązano z&nbsp;Dr. Glovesem, dostał setki wiadomości z&nbsp;groźbami. Skończyło się tym, że musiał zmienić nazwisko.</p>

    <p class="tekst">Co więc właściwie się wydarzyło? Czy któryś z&nbsp;użytkowników sieci chciał po prostu zabłysnąć przed innymi i&nbsp;spreparował całe zdarzenie z&nbsp;plakietką? Czy też może to właśnie sam Dr.&nbsp;Gloves przygotował ten post, widząc, jak zagęszcza się wokół niego atmosfera, a&nbsp;internetowi śledczy są coraz bliżej. Czy chciał wprowadzić chaos do dochodzenia? Jeśli tak, to mu się to udało. Za tą ostatnią hipotezą przemawia też fakt wyboru osoby istniejącej. Załóżmy, że to Dr. Gloves/Master przygotował tę plakietkę. Mógł przecież użyć jakiegoś nazwiska w&nbsp;stylu John Smith, ale to nie zapewniłoby efektu realności, internetowi detektywi pewnie nie daliby się na to nabrać. Co innego osoba istniejąca, ale z&nbsp;rzadkim imieniem i&nbsp;nazwiskiem. To mógłby być haczyk i&nbsp;prawdziwe wyzwanie.</p>

    <p class="tekst">Pytań jest tutaj więcej niż odpowiedzi. Na pewno wiemy jednak, że internauci podjęli po pewnym czasie kolejny trop: kocyk widoczny na jednym ze zdjęć. Użytkownik forum, który twierdził, że pracuje w&nbsp;sieci szpitali Dignity Health, napisał coś, co zatrzymało dyskusję. Rozpoznał, jak twierdził, kocyki widoczne na zdjęciach i&nbsp;był pewien, że są one hurtowo zamawiane do wszystkich szpitali DH w&nbsp;Kalifornii. Według niego było sto procent pewności, że zdjęcia zrobiono w&nbsp;jednej z&nbsp;placówek tej sieci. Brzmiało jak przełom.</p>

    <p class="tekst">Szpitale zareagowały natychmiast. Oficjalne stanowisko brzmiało: to nie jest nasz pracownik, nikt od nas nie zrobiłby takich zdjęć, a&nbsp;już na pewno nie w&nbsp;którejkolwiek z&nbsp;naszych placówek. Zwyczajny <span class="italic">statement</span> czy próba tuszowania skandalu? Niektórzy z&nbsp;użytkowników forum zauważali przytomnie, że zastosowane w&nbsp;oświadczeniu stwierdzenie „szpital o&nbsp;tym nie wie” nie oznacza, że to się nie wydarzyło. W&nbsp;takich miejscach przewija się przecież mnóstwo ludzi: praktykanci, stażyści, wolontariusze. Ludzie, których nikt nie zna po imieniu. Pojawiają się na kilka dni i&nbsp;znikają. Nikt ich nie pamięta. Inna teoria: może to ochroniarz. Ma dostęp do piwnic, kostnic, zapleczy &ndash; porusza się bez problemu tam, gdzie inni nie mają wstępu. Nikt go nie pyta „po co?”. Albo jeszcze gorzej. Może Dr. Gloves jest kimś wysoko postawionym? Być może lekarzem z&nbsp;autorytetem, kierownikiem ważnego oddziału w&nbsp;którymś ze szpitali? Albo kimś z&nbsp;zarządu sieci? W&nbsp;każdym razie wiele wskazuje na to, dowodzili internauci, że może być kimś, kogo nikt nie kontroluje. Wtedy łatwo zrozumieć, czemu sprawa jest ciągle zamiatana pod dywan. Faktem jest, że do dziś nikt go nie złapał. Dr. Gloves wciąż jest wolny.</p>

    <p class="podtytul">Epilog</p>

    <p class="tekst1" id="calibre_link-118">Żeby pomóc bezradnej policji, powstała specjalna strona (Whoisdoktorgloves.com), gdzie internauci wykonali naprawdę kawał świetnej roboty, spisując wszystkie teorie i&nbsp;tropy mające pomóc śledczym w&nbsp;tej sprawie. Uruchomiono także telefon, na który można w&nbsp;zaufaniu zadzwonić z&nbsp;nowymi informacjami. Inną proponowaną formą pomocy w&nbsp;śledztwie jest opublikowany numer konta: tam można wpłacać pieniądze na postępy w&nbsp;śledztwie. Te wszystkie działania na razie nie przyniosły żadnego rezultatu. Skoro tak, to może Dr. Gloves chodzi wśród nas? Może jako student w&nbsp;Kalifornii robił te wszystkie przerażające rzeczy, żeby dostać pracę, a&nbsp;teraz powrócił? W&nbsp;tej sprawie niestety niczego bym nie wykluczał.</p>
  </div>
</div>


<div id="calibre_link-12" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-34">TRZECH MĘŻCZYZN, JEDEN&nbsp;MŁOTEK</h1>

    <p class="bez_wciecia">Wszyscy mieliśmy swoje dziecięce marzenia, niektórzy wciąż za nimi podążają. Ktoś chciał zostać żołnierzem, ktoś inny lekarzem, policjantem czy policjantką. Dziewczynki pewnie marzyły, by zostać aktorkami; w&nbsp;dzisiejszych czasach influencerkami czy modelkami. Jednym słowem, dzieci tworzą sobie przyszłość z&nbsp;tego, co widzą i&nbsp;czego pragną. Wiktor Sajenka i&nbsp;Ihor Supruniuk też mieli swoje marzenia o&nbsp;zawodzie, który chcą wykonywać w&nbsp;przyszłości. I&nbsp;traktowali swoje wybory na tyle poważnie, że przygotowania zaczęli jeszcze jako nastolatkowie. Ćwiczyli umiejętności praktyczne, a&nbsp;zaczęli od zwierząt. Łapali je, torturowali i&nbsp;mordowali. Słuchali skowytu zabijanych stworzeń, babrali się po łokcie w&nbsp;ich krwi tak długo, aż przestało robić to na nich wrażenie. W&nbsp;ten sposób ćwiczyli obojętność i&nbsp;wyłączali sumienie. Bowiem Wiktor i&nbsp;Ihor marzyli o&nbsp;tym, aby w&nbsp;dorosłym życiu zostać płatnymi mordercami. I&nbsp;tak się wprawili, tak wcielili marzenia w&nbsp;życie, że później w&nbsp;ciągu trzech letnich tygodni 2007 roku ci dziewiętnastolatkowie bez skrupułów zarżnęli bestialsko 21 osób, a&nbsp;wszystko nagrali. Część tych nagrań opublikowali.</p>

    <p class="tekst">Internet jest pełen przerażających spraw, jednak ta, o&nbsp;której dzisiaj chcę opowiedzieć, wyjątkowo odpycha. Oglądając egzekucje wykonywane przez bezwzględnych żołnierzy karteli, mamy świadomość, że mimo diabelskiego okrucieństwa ci, którym dzieje się krzywda, najpewniej do niewinnych nie należą. Kartele wykonują egzekucje wewnątrz swoich struktur lub na członkach grup konkurencyjnych. Tymczasem zamierzam opowiedzieć o&nbsp;diametralnie innej sytuacji. Dwóch nastolatków, którzy zostali później okrzyknięci maniakami z&nbsp;Dniepru, mordowała ludzi zupełnie niewinnych, niespodziewających się ataku. Robili to w&nbsp;sposób tak bestialski, że kartele narkotykowe mogłyby od nich wiele się nauczyć.</p>

    <p class="tekst">Ale po kolei.</p>

    <div class="_idgenobjectlayout">
      <div id="calibre_link-119" class="calibre6">
        
      </div>
    </div>

    <p class="tekst">W&nbsp;Ukrainie, a&nbsp;dokładniej w&nbsp;Dniepropietrowsku, znanym także jako Dniepr, poziom przestępczości jest od dawna bardzo wysoki. Ukraińcy uważają mieszkańców grodu z&nbsp;grubsza za przestępców. Oczywiście nie wszystkich, ale łatka „miasta przestępców” przylgnęła do Dniepru tak czy inaczej. To tutaj dorastali antybohaterowie opowieści &ndash; choć trzeba przyznać, że dorastali w&nbsp;bardzo szanowanych, dobrych rodzinach. To ma o&nbsp;tyle znaczenie, że zaprzysięgli sobie, że zostaną w&nbsp;dorosłym życiu mordercami. Przerażające, ale swoich zbrodni nie popełniali dla pieniędzy. Nie chodziło o&nbsp;rabunek, o&nbsp;długi czy jakiekolwiek korzyści. Chcieli zadawać jak największy ból, żeby osoba poddawana przez nich torturom cierpiała jak najdłużej. Cierpienie więc było celem samym w&nbsp;sobie.</p>

    <p class="tekst">Policja w&nbsp;Dnieprze widziała wiele: w&nbsp;końcu to miasto, w&nbsp;którym przestępstwa dzieją się codziennie. Jednak to, co wydarzyło się między czerwcem a&nbsp;lipcem 2007 roku, odbiło się na psychice nawet najtwardszych z&nbsp;nich. Poziom okrucieństwa dokonywanych w&nbsp;tym krótkim okresie zbrodni był niewyobrażalny. Anturaż bestialstwa, z&nbsp;jakim wówczas zetknęli się dnieprowscy funkcjonariusze, sugerował typowy profil bandyty: psychopata wychowany w&nbsp;biedzie, porzucony, bity w&nbsp;dzieciństwie, działający w&nbsp;furii i&nbsp;mordujący dla pieniędzy. Tyle że tym razem nic się nie zgadzało. Może i&nbsp;był to logiczny scenariusz, ale w&nbsp;zbrodniach, o&nbsp;których opowiadam teraz, żadnej logiki nie było. Już po ujęciu ich okazało się, że sprawcy wcale nie byli biedni. Nie byli ofiarami losu ani nie rekrutowali się z&nbsp;marginesu. Wiktor Sajenka i&nbsp;Ihor Supruniuk pochodzili z&nbsp;zamożnych domów i&nbsp;tak zwanych dobrych rodzin. Właśnie ten brak logiki, brak motywów przeraził wszystkich najbardziej.</p>

    <div class="_idgenobjectlayout">
      <div id="calibre_link-120" class="calibre6">
        
      </div>
    </div>

    <p class="tekst">Sajenko urodził się 1&nbsp;marca 1988 roku, Supruniuk w&nbsp;tym samym w&nbsp;roku 20 kwietnia. Obaj, jak już wspomniałem, pochodzili z&nbsp;bardzo dobrze sytuowanych rodzin. Ojciec Ihora był znanym i&nbsp;cenionym pilotem. Woziły się z&nbsp;nim największe ówczesne osobistości ukraińskiej polityki. Prezydent Leonid Kuczma wielokrotnie korzystał z&nbsp;jego umiejętności i&nbsp;tak bardzo mu przypadł Supruniuk senior do gustu, że nazywał go swoim przyjacielem.</p>

    <p class="tekst">Przyszli mordercy poznali się, gdy mieli po siedem&nbsp;lat. Obaj byli odludkami klasowymi i&nbsp;w&nbsp;równym stopniu interesowali się też komputerami, czyli nowymi technologiami. Nauczyciele uważali Sajenkę za bardzo podatnego na wpływy, a&nbsp;Supruniuk był raczej typem introwertyka i&nbsp;tak naprawdę jedyną osobą, która się z&nbsp;nim kolegowała w&nbsp;szkole, był właśnie Sajenko. Ihor miał nietypową pasję jak na zdrowego psychicznie nastolatka: interesował się bowiem nazizmem i&nbsp;faszyzmem. Zgadzał się z&nbsp;ideologami tego nurtu, że ludzi można podzielić na nadludzi i&nbsp;podludzi. Podludzie nie zasługują, by żyć. To nadludzie mogą decydować o&nbsp;ich losie. Był ogromnie dumny z&nbsp;faktu, że urodził się 20 kwietnia, dokładnie jak jego największy idol &ndash; Adolf Hitler. To głównie Ihor będzie później pociągał za sznurki w&nbsp;zbrodniczym duecie.</p>

    <p class="tekst">Jego podejście do ludzkości, mówiąc górnolotnie, nie wzięło się znikąd. Chłopak wielokrotnie widział swojego ojca w&nbsp;akcji, gdy krzyczał i&nbsp;poniżał ludzi w&nbsp;jakikolwiek sposób od niego zależnych. Począwszy od ekspedientki w&nbsp;sklepie, która pomyliła się przy wydawaniu reszty, a&nbsp;na podwładnych skończywszy. Ihor postępował tak samo. Wielokrotnie w&nbsp;szkole zdarzało mu się krzyczeć na nauczycieli czy uderzyć bez powodu kolegę, a&nbsp;kiedy groziły mu za to konsekwencje, zawsze zasłaniał się ojcem i&nbsp;jego pozycją. Wiktor uważał, że przyjaźń polega na absolutnym podporządkowaniu drugiej osobie i&nbsp;na nieustannych staraniach, by za wszelką cenę dopasować się do jej oczekiwań. Ekstremalnie wręcz był podatny na wpływy, jak opisywali go psychologowie. Ihor szybko to dostrzegł, wiedział, jak wykorzystać, i&nbsp;postanowił to zrobić.</p>

    <p class="tekst">Od&nbsp;najmłodszych lat Supruniuk odczuwał głęboką pogardę do wszelkiej słabości. Postanowił ją zwalczać, choćby w&nbsp;ekstremalny sposób &ndash; od małego ćwiczył więc bezwzględność. Nie dla pieniędzy ani dla sławy. Dla wyćwiczenia się w&nbsp;bezlitosności. Ponieważ jako dziecko bał się krwi, zamierzał to zmienić. Zaczął od zwierząt: łapał i&nbsp;torturował koty, zabijał je, uderzając o&nbsp;ścianę. Gdy zabił w&nbsp;ten sposób pierwsze zwierzę, poczucie ulgi uznał za dowód, że „stał się mężczyzną”. Oczywiście na tym nie mogło się skończyć. Przyszły bezwzględny morderca eskalował. Młotek, nóż, śrubokręt &ndash; wybierał tak brutalne metody, jakie tylko przychodziły mu na myśl. Z&nbsp;początku robił to sam, potem zabierał ze sobą Sajenkę. Od&nbsp;tego czasu polowali i&nbsp;zabijali już wspólnie. Na razie tylko zwierzęta.</p>

    <div class="_idgenobjectlayout">
      <div id="calibre_link-121" class="calibre6">
        
      </div>
    </div>

    <p class="tekst">Ich wspólne zdjęcia z&nbsp;tamtego okresu krążą do dzisiaj w&nbsp;sieci. Jeśli macie ochotę (a&nbsp;szczerze odradzam), możecie je znaleźć. Zobaczycie na nich martwe zwierzęta, ale także uśmiechy mordujących je barbarzyńców. Często pozowali wówczas na tle swych ofiar, unosząc jedną rękę w geście, którego nie trzeba wyjaśniać. Ważne, żeby zapamiętać: to nie były pojedyncze akty przemocy, lecz trening obojętności, zadawania bólu i&nbsp;bezwzględności. Nikt ich wtedy nie zatrzymał. Po czasie doszło do tego, czego zapewne się spodziewacie &ndash; gdy w&nbsp;zabijaniu psów i&nbsp;kotów osiągnęli wprawę, przerzucili się na ludzi.</p>

    <p class="tekst">W&nbsp;czasie tej morderczej fiesty, gdy celem były jeszcze zwierzęta, towarzyszył im często Ołeksander Hanża. Jego ojciec był taksówkarzem, matka zajmowała się domem. Jak wspominał później, z&nbsp;początku był zafascynowany swoimi bogatymi kolegami, którym było wszystko wolno i&nbsp;wszystko uchodziło im płazem. Chciał za wszelką cenę im się przypodobać. Kiedy jednak zaczęli najpierw planować, potem realizować mordy na ludziach, zdecydowanie odciął się od nich.</p>

    <p class="tekst">Nie brał udziału w&nbsp;morderczych rajdach, ale tak się bał swoich kompanów, że nie poszedł na policję. Jeślibyście mnie zapytali o&nbsp;zdanie, to ja mu nie wierzę. Dla mnie jest takim samym bydlakiem jak tamci dwaj.</p>

    <div class="_idgenobjectlayout">
      <div id="calibre_link-122" class="calibre6">
        
      </div>
    </div>

    <p class="tekst">Po jakimś czasie, co było do przewidzenia, rozzuchwaleni bezkarnością mordercy zwierząt zaczęli polować na ludzi. Ich <span class="italic">modus operandi</span> był dziwny. Wsiadali do samochodu Ihora, który sobie czasami z&nbsp;nudów dorabiał jako taksówkarz, jeździli po Dnieprze i&nbsp;wybierali przypadkowe ofiary. Na przykład wyglądającą na bezbronną kobietę wracającą z&nbsp;zakupami. Wyskakiwali wtedy z&nbsp;auta, tłukli ofiarę młotkami aż do jej śmierci. Potrafili zabić kogoś o&nbsp;godzinie szesnastej, a&nbsp;potem następną osobę dwie godziny później. Z mordu na mord, które uchodziły im na sucho, stawali się też coraz bardziej bezczelni i&nbsp;zuchwali. Dochodziło do tego, że zabijali w&nbsp;biały dzień niemal na środku ulicy. Jak wspomniałem na początku: w&nbsp;ciągu dwóch letnich miesięcy 2007 roku łącznie zabili 21 osób.</p>

    <p class="tekst">To będzie trudne do przeczytania, było też trudne do zapisania. Jeśli ktoś ma słabsze nerwy, inną od mojej wrażliwość&nbsp;&ndash; proszę, niech pominie ten fragment. Dla zobrazowania ich bestialstwa przygotowałem bowiem listę ofiar z&nbsp;możliwie bezbarwnym opisem morderstwa.</p>

    <div class="_idgenobjectlayout">
      <div id="calibre_link-123" class="calibre6">
        
      </div>
    </div>

    <p class="tekst">Pierwszą ofiarą był Wiktor Gatunok. Jemu twarz zmiażdżyli młotkiem. Następny: Wadym Bogdan, twarz zmasakrowana tępym narzędziem, brak oczu. Kateryna Ilczenko &ndash; pobita do stanu niemal uniemożliwiającego identyfikację. Kolejna ofiara to kobieta w&nbsp;szóstym miesiącu ciąży, niezidentyfikowana. Płód wyrwany z&nbsp;macicy, zdeptany i&nbsp;położony obok. Roman Tatarewicz, zabity nożem. Tego samego dnia Ołeksij Kowbasa, ciężko okaleczona twarz, odcięty nos. Walerij Krywospicki &ndash; tu wygląd ofiary niemal uniemożliwiał rozpoznanie. Potem Jewhenija Griszczenko, rany kłute w&nbsp;okolicach intymnych, do tego uderzenia tępym narzędziem.</p>

    <p class="tekst">Mykoła Serczuk &ndash; rozbita czaszka. Ihor Nieczwołoda, uduszony prawdopodobnie gołymi rękami, zwłoki sprofanowane. Ołena Szram &ndash; zmasakrowana twarz, brak możliwości identyfikacji. Wałentyna Ganża: uderzenie w&nbsp;głowę, dziura w&nbsp;czaszce. Andrij Sydiuk &ndash; śmierć od uderzenia tępym narzędziem (młotek?). Mykoła Pszeniczko &ndash; masywne uszkodzenia czaszki, śmierć na miejscu. Potem kolejna niezidentyfikowana osoba: obcięte dłonie, poderżnięte gardło, odcięte uszy, zmasakrowana twarz; prawdopodobnie bezdomny. Regina Prokopienko &ndash; tej kobiecie rozbili głowę o&nbsp;chodnik, miała 85 lat. Serhij Jacenko &ndash; rany kłute brzucha, wydłubane oczy, uszkodzona czaszka i&nbsp;mózg wygrzebany śrubokrętem. Mykoła Mariańczykow &ndash; zmasakrowana twarz. Walerija Łobaczenko &ndash; poderżnięte gardło. Natalija Mamarczuk została podpalona, liczne rany ciała, zdeformowana twarz. Wołodymyr Riachowski &ndash; brak oczu, jelita wybebeszone. Jurij Pieczotin &ndash; brak gałek ocznych, usunięte serce. I&nbsp;mamy makabryczne oczko: 21 ofiar. Ciężko się to czyta, ciężej ogląda.</p>

    <p class="tekst">Analizując miejsca zbrodni i&nbsp;pochodzenie ofiar, dochodzę do wniosku, że młodociani mordercy działali chaotycznie i&nbsp;bez planu. Byli jednak na tyle bezczelni i&nbsp;okrutni, że zostawili w&nbsp;sieci mnóstwo zdjęć dokumentujących ich zbrodnie. Ale to nie wszystko: często przychodzili też na pogrzeby osób, które zabili. A&nbsp;potem wrzucali znów do sieci zdjęcia z&nbsp;tych pogrzebów &ndash; z&nbsp;wyciągniętym środkowym palcem na tle świeżo usypanego grobu.</p>

    <div class="_idgenobjectlayout">
      <div id="calibre_link-124" class="calibre6">
        
      </div>
    </div>

    <p class="tekst">Czasem na grobach malowali sprejem swastyki. Podczas swoich krwawych eskapad kręcili też czasami filmy. W&nbsp;sumie powstało ich pięć, jeden &ndash; według ukraińskiej policji &ndash; dokumentuje wyciąganie płodu z&nbsp;martwej kobiety. Tylko jedna z&nbsp;tych makabrycznych produkcji trafiła do sieci. Zatytułowali go <span class="italic">Three Guys, One Hammer</span>.</p>

    <p class="tekst">Ofiarą, której śmierć uwiecznili, był Serhij Jacenko. To mężczyzna chorujący na ciężką odmianę raka krtani. Cudem udało mu się odzyskać życie po wielomiesięcznej kuracji szpitalnej. Lekarze wreszcie dali mu szansę na przeżycie, wszystko zaczęło mu się układać &ndash; i&nbsp;właśnie wtedy na jego drodze stanęły&nbsp;potwory z&nbsp;Dniepru. Jechał do kuzyna po raz pierwszy po wyjściu ze szpitala, żeby zawieźć mu zabawkę. Chciał sobie z&nbsp;nim po prostu posiedzieć, porozmawiać &ndash; zrzucić z&nbsp;siebie ciężar, bo przecież kuracja zaczęła przynosić efekty. Nigdy nie dojechał na miejsce. Z&nbsp;konieczności obejrzałem film <span class="italic">Three Guys, One Hammer</span>. Serdecznie odradzam wam oglądanie, ale opowiem, co na nim zobaczyłem.</p>

    <p class="tekst">Jakość nagrania jest bardzo niska. Obraz ziarnisty, rozpikselowany. Kamera (film nagrywany jest telefonem) trzęsie się, przeskakuje po ziemi i krzakach. Widać przewróconą motorynkę ofiary porzuconą pośrodku drogi. Potem kadry zaczynają chaotycznie drgać i&nbsp;podskakiwać &ndash; plan nagrania przenosi się do lasu. Kolejne ujęcie: na ziemi leży mężczyzna. Jest pobity, leży bez sił, bardziej już błaga o&nbsp;życie, niż się broni. Na jego klatce piersiowej &ndash; karton. Słychać wyzwiska spoza kadru. Nagle z&nbsp;lewej strony napastnik uderza go kilka razy ciężkim przedmiotem. Ostatni cios brzmi, jakby pękł kokos, to pęka czaszka. Bity mężczyzna zasłania twarz, która zamienia się w&nbsp;krwawą masę. Nie da się już rozpoznać rysów. Kamera znowu trzęsie się chaotycznie (śmiech?).</p>

    <p class="tekst">Kolejne ujęcie. Zbliżenie na usta ofiary, które wyginają się w&nbsp;bólu. Środek twarzy to otwarta rana, z&nbsp;której bucha gęsta krew. Górna część ubrania jest już nią nasiąknięta. Mężczyzna oddycha płytko, szybko, jak ryba wyjęta z&nbsp;wody. Nadal żyje. Widać teraz poranioną rękę zaciśniętą w&nbsp;pięść. Ciało drży. Kamera jeszcze raz zbliża się do zmasakrowanej twarzy &ndash; teraz najazd na odsłonięty brzuch ofiary. Mężczyzna łapie powietrze coraz gwałtowniej. Sprawcy zaczynają dźgać go krótkim nożem w&nbsp;klatkę piersiową. Potem sięgają po śrubokręt i&nbsp;wbijają go w&nbsp;brzuch. Nie chcą go zabić, tylko torturować. Zamiast więc rozciąć, grzebią narzędziami wewnątrz ciała. Ofiara sztywnieje, przestaje wyć z&nbsp;bólu, jedynie charczy. Ten dźwięk zostaje w&nbsp;głowie. Napastnicy złoszczą się, bo narzędzia są tępe, nie otwierają brzucha. Zadają więc kolejne ciosy z&nbsp;coraz większą siłą, jakby ofiara była ich największym wrogiem.</p>

    <p class="tekst">To potężna furia wylana na niewinnego człowieka. Kamera znów zbliża się do resztek twarzy Serhija. Oddech ofiary przyspiesza. Widać wyraźnie, że jest w&nbsp;szoku, ale oprawcy nie kończą. Wiedzą, że mężczyzna chorował na raka, ale to ich nie powstrzymuje. Jeden z&nbsp;nich chwyta śrubokręt i&nbsp;zaczyna dłubać w&nbsp;tym, co zostało z&nbsp;twarzy. Wkłada narzędzie w&nbsp;miejsce nosa, potem do ust&nbsp;&ndash; jakby grzebał w&nbsp;worku rozmokniętych, przegniłych truskawek. Zadaje kolejne dźgnięcia. Twarz nie przypomina już ludzkiej. Teraz śrubokręt z&nbsp;chrobotem trafia w&nbsp;czoło. Kamera lekko odjeżdża. Widać, jak mężczyzna próbuje zasłonić twarz w&nbsp;desperacji. Otrzymuje jednak silne kopnięcie. Jeden z&nbsp;napastników stawia ciężki wojskowy but na jego brzuchu i&nbsp;dociska z&nbsp;całej siły. Przesuwa buciorem po ciele jak po wycieraczce, mężczyzna wyje. Widok jest skrajnie odrażający, ale i&nbsp;poniżający. Kamera wykonuje kilka chaotycznych ruchów i&nbsp;niespodzianka: w&nbsp;kadrze pojawia się twarz jednego z&nbsp;oprawców.</p>

    <p class="tekst">Jest bardzo młody, ma blond włosy. O&nbsp;dziwo, twarz promienieje czystym, niczym niezmąconym szczęściem. On po prostu wygląda, jakby był na gwiazdkowej imprezie i&nbsp;otwierał prezent. W&nbsp;momencie, gdy mamy krótki najazd na twarz bandyty, zaczynają padać kolejne ciosy śrubokrętem, wycelowane w&nbsp;brzuch ofiary. Potem napastnicy wbijają z&nbsp;impetem śrubokręt w&nbsp;oczodoły, a&nbsp;następnie w&nbsp;dziurę w&nbsp;głowie mężczyzny. Gdy śrubokręt hamuje w&nbsp;mózgu, ofiara zaczyna podrygiwać. Oprawcy śmieją się z&nbsp;nieskoordynowanych, agonalnych ruchów mężczyzny, rzucają jakieś żarty. Po kilku sekundach ataki stają się jeszcze gwałtowniejsze i&nbsp;agresywniejsze.</p>

    <p class="tekst">Dalej widzimy już tylko grzebanie w&nbsp;mózgu ofiary przy akompaniamencie rechotu dziewiętnastolatków. Na koniec kamera pokazuje szerszy kadr: widać las, porozrzucane śmieci, jakieś garnki, papiery, kartony &ndash; oraz mężczyznę z&nbsp;twarzą tak zmasakrowaną, że nie ma opcji, żeby go zidentyfikować.</p>

    <p class="tekst">Uśmiechnięty blondyn podchodzi do ofiary i&nbsp;z&nbsp;impetem uderza młotkiem w&nbsp;głowę. Jeszcze pluje na ciało, wrzeszczy &ndash; i&nbsp;znowu atakuje, jakby wszystkich ciosów było za mało. Młotek zostaje w&nbsp;czaszce, chłopak więc wyrywa go przy akompaniamencie ohydnego chrzęstu kości, i&nbsp;kiedy myślimy, że to już koniec &ndash; gdzie tam, uderza po raz trzeci. Napastnicy wreszcie odchodzą.</p>

    <p class="tekst">Odchodząc, filmują i&nbsp;widać, że piekło tego niewinnego człowieka działo się jakieś pięć metrów od leśnej drogi, nie tak daleko od cywilizacji. Chociaż z&nbsp;drugiej strony tak bardzo od niej daleko, jak to tylko możliwe. Gdy wreszcie zostawiają w&nbsp;spokoju to, co zostało z&nbsp;nieszczęśnika, idą do samochodu. Wyciągają dużą butlę z&nbsp;wodą, czyszczą młotki, myją swoje ręce. Z&nbsp;twarzy nie schodzi im szeroki uśmiech. Wreszcie wrzucają wszystko do auta, odjeżdżają.</p>

    <div class="_idgenobjectlayout">
      <div id="calibre_link-125" class="calibre6">
        
      </div>
    </div>

    <p class="tekst">Zamordowanie 21 osób w&nbsp;ciągu kilku tygodni nie mogło ujść uwagi policjantów z&nbsp;Dniepropietrowska. Funkcjonariusze bardzo długo jednak sądzili, że zmasakrowane ciała, które odnajdują co jakiś czas, to efekt mafijnych porachunków. Wreszcie jednak wpadli na trop nastolatków &ndash; a&nbsp;udało im się ich złapać w&nbsp;banalny sposób. Mordercy postanowili bowiem telefon ofiary, o&nbsp;której agonii opowiadałem szczegółowo powyżej, zanieść do lombardu. Traf chciał, że gdy telefon już tam wylądował (oczywiście z&nbsp;kartą SIM), zadzwonił na niego jeden z&nbsp;członków rodziny zabitego. Chwilę później o&nbsp;sprawie już wiedziała miejscowa policja.</p>

    <p class="tekst">Stróże prawa zadziałali błyskawicznie i&nbsp;w&nbsp;trybie przyspieszonym zamknęli sprawców w&nbsp;areszcie. Wszystkich trzech, łącznie z&nbsp;Ołeksandrem, który próbował odciąć się od bandyterki. Niebawem sąd uznał, że Ołeksander jest mniej winien&nbsp;&ndash; dostał wyrok dziewięciu lat pozbawienia wolności. Powód: na żadnym miejscu zbrodni nie znaleziono jego DNA. Chłopak zresztą utrzymywał, że był zmanipulowany przez dwójkę psychopatów, którzy mu grozili. Sprawiali, że chodził z&nbsp;nimi tam, gdzie nie chciał, i&nbsp;robił to, na co nie miał ochoty. No i&nbsp;bardzo się bał wydać ich policji. Ja sądzę, że gdybym miał wiedzę o&nbsp;bandziorach mordujących młotkiem niewinne osoby, nie wahałbym się i&nbsp;doniósłbym na nich policji. Ale cóż, każdy ma swoją moralność.</p>

    <p class="tekst">Gdy ruszył proces Ihora i&nbsp;Wiktora, w&nbsp;zapełnionej do ostatniego miejsca sali sądowej rozpętała się zupełnie nieśmieszna komedia. Ojciec Wiktora był tak przekonany, że jego syn jest niewinny i&nbsp;nie jest żadnym psychopatą, iż za własne pieniądze uruchomił prywatne śledztwo. W&nbsp;jego mniemaniu wykazało ono, że wszystko, co opowiadają o&nbsp;Wiktorze śledczy, to bujdy. Prywatni detektywi przekonywali, że jego syna tam w&nbsp;ogóle nie było, że na sali sądowej pokazywany jest fotomontaż przygotowany przez jego wrogów przy współudziale nieudolnych, szukających kozła ofiarnego policjantów. Bardzo długo się przy tym upierał. Zatrudniał najlepszych prawników. Przynosił własne „dowody” do sądu z&nbsp;miejsc zbrodni, które na&nbsp;własną rękę badał. Przedstawiał też osłupiałemu składowi sędziowskiemu efekty tych pseudobadań.</p>

    <p class="tekst">Na szczęście sąd konsekwentnie wszystko odrzucał. W&nbsp;końcu wobec ojcowskiego uporu wezwał specjalistę od kinowych efektów specjalnych. Ten jednoznacznie stwierdził: nie ma możliwości, żeby prezentowane filmy były „lewym” montażem. Kosztowałoby to kilka milionów dolarów, a&nbsp;zastąpienie czyjejś twarzy twarzą drugiego człowieka, co sugerował ojciec Wiktora, jest niemożliwe. Nie był to rok 2025. Era AI i&nbsp;wykonywanych za grosze niesamowitych efektów specjalnych dopiero miała nadejść.</p>

    <p class="tekst">Po długim procesie zapadł wyrok. Tylko jeden, jaki był możliwy: dożywocie. Kary śmierci nie orzeczono. Z&nbsp;początku sprawcy źle znosili więzienie, później jednak się przystosowali. Dziś podobno funkcjonują tam jak każdy inny osadzony.</p>

    <div class="_idgenobjectlayout">
      <div id="calibre_link-126" class="calibre6">
        
      </div>
    </div>

    <p class="tekst">Trzeba jednak na sam koniec wspomnieć o&nbsp;rodzicach. Podczas rozpraw szczególnie matki sprawców zachowywały się jak osoby pozbawione skrupułów. Wyzywająco patrzyły w&nbsp;oczy rodzinom ofiar; mówiły też, że „ich dzieci zasłużyły na śmierć”. Okazywały chłód i&nbsp;brak empatii. Matki zamordowanych z&nbsp;kolei wspominały, że nie były w&nbsp;stanie tego znieść. Patrzyły, jak elegancko ubrane kobiety, obwieszone drogimi torebkami, uśmiechają się do swoich synów i&nbsp;pozdrawiają ich na sali rozpraw. Własnych dzieci miały już nigdy nie oglądać.</p>

    <p class="tekst">W&nbsp;roku 2008, a&nbsp;także następnym, gdy makabryczny film wypłynął w&nbsp;sieci, a&nbsp;przestępcy byli na ustach wszystkich z&nbsp;racji toczącego się procesu, ukraińskie media alarmowały, że dzieci coraz częściej w&nbsp;niepokojący sposób bawią się w&nbsp;piaskownicach: odgrywały mianowicie role maniakalnych morderców z&nbsp;Dniepru. Zrobił się z tego problem społeczny, o&nbsp;którym szeroko dyskutowano. Nie ma sensu obwiniać dzieci, to jasne. Zło od zawsze przyciąga, a&nbsp;zakazane treści rozchodzą się szybciej niż ostrzeżenia przed nimi. Prawdziwy problem leży głębiej: w&nbsp;fascynacji przemocą, w&nbsp;kulturze, która potrafi zamienić zwyrodnialców i&nbsp;morderców w&nbsp;„legendy internetu”.</p>

    <p class="tekst1" id="calibre_link-127">Moim zdaniem ta sprawa obnaża coś jeszcze. Brutalność nie zawsze rodzi się z&nbsp;biedy, patologii czy głodu. Czasem wyrasta w&nbsp;ciszy i&nbsp;dobrobycie, w&nbsp;normalnych domach, za szczelnie zamkniętymi drzwiami. Może zbyt szczelnie?</p>
  </div>
</div>


<div id="calibre_link-13" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-35">BASEN MARTWYCH DZIECI</h1>

    <p class="bez_wciecia">Jest 2022 rok, luty. Chiński tiktoker, znany z&nbsp;wypraw do opuszczonych, zapomnianych i&nbsp;często złowrogich miejsc, przygotowuje się do kolejnej &ndash; zapewne ekscytującej jak zwykle &ndash; eksploracji. Widzowie czekają na nowe nagrania, w&nbsp;których dominują mroczne ruiny, a&nbsp;w&nbsp;tle unoszą się prześwietlone kłęby kurzu. Znak firmowy: dużo ciszy, którą kamera zamienia w&nbsp;niemal namacalny ciężar. O&nbsp;nagrywającym wiadomo bardzo niewiele; to człowiek widmo. Nigdy nie ujawnił swojej tożsamości, więc tutaj, na potrzeby naszej książki, nazywam go Hideo. Tylko pseudonim, cień w&nbsp;internecie, a&nbsp;jednak setki tysięcy ludzi śledzi każdy jego film. W&nbsp;lutym ’22 widzą, że szykuje się do nowej wyprawy, lecz nie wiedzą, że będzie zupełnie inna niż wszystkie wcześniejsze. On sam tego jeszcze nie wie.</p>

    <p class="tekst">Hideo ma w&nbsp;planach kolejny urbex: będzie kadr za kadrem wyłuskiwał z&nbsp;ciemnych korytarzy zarysy jakichś obrazów, bardziej sugestie niż pełne obrazy. To zwykle przynosi widzom dreszcz, jemu &ndash; jeszcze więcej lajków. Ale to, co tym razem uchwyci obiektywem, przekroczy granice grozy dającej się objąć rozumem. Na końcu nie będzie już nagrania, które można bezrefleksyjnie przescrollować, lecz ciemne i&nbsp;niejasne odkrycie, którego nie da się wymazać z&nbsp;pamięci. Wstrząśnie ono nim, mną &ndash; autorem tej opowieści &ndash; ale i&nbsp;każdym, kto odważy się na nie spojrzeć. Od&nbsp;razu muszę ostrzec: nawet nie próbujcie tego szukać. Nie klikajcie w&nbsp;linki, nie szperajcie po forach. To, co zobaczył Hideo, nie jest dla każdych oczu.</p>

    <p class="tekst">To doświadczony vloger, a&nbsp;urbex nie ma dla niego tajemnic. Dowody są na jego kanale: miejsca, które odwiedzał, wymagają zawsze nadzwyczajnej odwagi, dużej znajomości tematu i&nbsp;odpowiedniego przygotowania. Hideo jednak zawsze doskonale daje sobie radę: schodzi do najniższych kondygnacji kopalń, do kanałów, opuszczonych krematoriów, kościołów czy zamkniętych budynków. Wszystko po to, żeby znaleźć mocny temat. Najlepiej na tyle mocny, żeby wywindował jego kanał na sam szczyt internetowego rankingu. Nie ma jednak świadomości, że to, co odkryje podczas swojej ostatniej wyprawy, wywróci do góry nogami nie tyle internetowe rankingi oglądalności, ile jego życie.</p>

    <div class="_idgenobjectlayout">
      <div id="calibre_link-128" class="calibre6">
        
      </div>
    </div>

    <p class="tekst">Hideo decyduje, że ten odcinek nakręci w&nbsp;wiejskich częściach Chin. Gdzie dokładnie &ndash; tego ani on, ani tym bardziej ja nie zdradzimy. Ostatecznie więc trafia na zgliszcza czy ruiny czegoś, co wygląda jak opuszczona fabryka opon. To jest początek tej wyprawy, na razie nic nie zwiastuje, że na planie zajdzie coś, czego Hideo wcześniej nie widział i&nbsp;jeszcze nie nagrywał. I&nbsp;rzeczywiście: na poziomie zero kompleksu nie znajduje niczego interesującego. Są tu jakieś porozrzucane ubrania, zniszczone meble i&nbsp;rzeczy, które stopniem podniszczenia nie odbiegają od klimatycznych przedmiotów, przesiąkniętych zapaszkiem vintage; wszystko to znane z&nbsp;poprzednich odcinków. Mimo pozornego bałaganu, na jaki natrafia, każdy szczegół pomieszczenia wydaje się celowo przez kogoś zaaranżowany, jakby był elementem układanki prowadzącej do ukrytej na końcu większej tajemnicy. Dominujący dotychczas nastrój ledwie lekkiego niepokoju zmienia się jednak, gdy Hideo postanawia zbadać piwnice kompleksu. Dociera tam i&nbsp;najpierw czuje intensywny zapach zgnilizny, który jednak nie robi to na tiktokerze szczególnego wrażenia. Jego opanowanie płynie z&nbsp;doświadczenia w&nbsp;tych szczególnych podróżach. Podejmuje więc błyskawiczną decyzję: idzie dalej.</p>

    <p class="tekst">Zapuszcza się głębiej, a&nbsp;my widzimy, że schodzi coraz niżej, zstępując w&nbsp;coraz bardziej podejrzaną piwnicę. Po drodze natyka się na przedmioty, które jeszcze bardziej dają mu do myślenia: to zniszczone, pobrudzone dziecięce ubranka, grzechotki i&nbsp;połamane zabawki. Choć z&nbsp;początku nie robi to na nim większego wrażenia, z&nbsp;każdą zabawką, z&nbsp;każdym elementem dziecięcej garderoby, który znajdzie, jego niepokój powoli wzrasta. Zresztą nasz też. Oglądający wiedzą, że na końcu tej wyjątkowo dziwnej wędrówki musi być jakaś kulminacja. I&nbsp;jest. Po dłuższej chwili osłupiali widzowie rejestrują, jak Hideo podchodzi do dużego zbiornika wodnego, być może basenu, nakrytego czymś w&nbsp;rodzaju wielkiej drewnianej zapewne pokrywy. „Zapewne” &ndash; bo wszystko na filmie jest mocno spowite kurzem i&nbsp;mrokiem. Tiktoker postanawia uchylić monstrualne wieko, a&nbsp;wtedy jego oczom ukazuje się widok, który przejmuje go grozą. Kamienieje na moment, ale reakcji zachodzących w&nbsp;jego ciele nie da się powstrzymać: Hideo gwałtownie wymiotuje i&nbsp;ucieka od basenu, tłumiąc drżącą dłonią krzyk.</p>

    <p class="tekst">Co takiego zobaczył, gdy zdjął pokrywę? Gdy kieruje obiektyw na zbiornik, my także to widzimy: najpierw mętna woda w&nbsp;kolorze zgniłozielonym. Za chwilę jednak w&nbsp;tej gęstej, cuchnącej brei można rozróżnić niewielkie kształty. Z&nbsp;przerażeniem i&nbsp;odrazą widz rozpoznaje w&nbsp;nich utopione &ndash; no właśnie, co: lalki? Dzieci? Tak, to są kształty do złudzenia przypominające małe dzieci. Ale Hideo nie dowierza oczom: może wzrok go jednak oszukuje? Po pierwszym szoku postanawia przyjrzeć się uważniej zawartości basenu. I&nbsp;wtedy jego możliwości poznawcze się blokują, bo stwierdza, że to, co wziął za utopione dzieci, to na pewno jakieś rekwizyty pozostałe po kręceniu horroru. Przecież nie ma innej możliwości, prawda? Problem jednak polega na&nbsp;tym, że jeśli to rekwizyty, to zostały wykonane z&nbsp;mistrzowską wręcz precyzją, z&nbsp;niedającą spokoju dokładnością. Tego jest za wiele, tiktoker kończy swoje rozważania &ndash; wybiega z&nbsp;piwnicy i&nbsp;wraca do domu. Po dwóch nieprzespanych nocach postanawia wrzucić film do sieci.</p>

    <p class="tekst">Oglądający są mocno podzieleni. Przeważają głosy, że cała rzecz jest niemożliwa, a&nbsp;to, co widział (bądź zdawało mu się, że widzi), nie mogło być zwłokami. Mamy więc na pewno do czynienia z&nbsp;pozostałościami po jakimś planie filmowym. Społeczność idzie krok dalej i&nbsp;zarzuca mężczyźnie, że doskonale o&nbsp;tym wiedział, a&nbsp;tak mocny film nagrał wyłącznie po to, by zyskać jak największą atencję. Hideo przyznaje się oglądającym, że nie wie, co o&nbsp;tym ma myśleć, ale na pewno niczego nie ustawiał, niczego nie kombinował. Plan filmowy po horrorze? Niemożliwe, przecież odrażający zapach, który czuł, był realny. Na własne oczy widział porzucone ciałka dzieci, czuł smród targający wnętrznościami. A&nbsp;mimo to ogrom nieprzychylnych komentarzy sprawia, że przestaje ufać własnym zmysłom.</p>

    <p class="tekst">Wreszcie poddaje się, dokonuje czegoś w&nbsp;rodzaju wyparcia i&nbsp;postanawia, że zapomni o&nbsp;wszystkim, czego doświadczył w&nbsp;opuszczonej fabryce. Rekwizyty? Tak, to na pewno były rekwizyty, wmawia sobie, starając się usnąć. Plan filmowy? Z&nbsp;pewnością, nie mogło być inaczej. Wyparcie dokonane, uspokojony Hideo może wrócić do codzienności. Nagrywa kolejne filmiki, o&nbsp;horrorze w&nbsp;fabryce już nie myśli.</p>

    <div class="_idgenobjectlayout">
      <div id="calibre_link-129" class="calibre6">
        
      </div>
    </div>

    <p class="tekst">Kolejne tygodnie na jego kanale podróżniczym (Big Bag Adventure) to standardowe filmy, do których zdążył już przyzwyczaić widzów. Pokazuje na nich, jak eksploruje opuszczone szpitale, dawno zapomniane, budzące strach piwnice opatrzone zakazem wstępu czy szkielety fabryk jakby żywcem wyjęte z&nbsp;steampunkowych obrazów. To wszystko jest standardowym contentem na jego kanale; zero zaskoczeń. Ale nadal „coś nie może kliknąć” &ndash; widzowie zauważają, że Hideo zachowuje się, jakby nie trafił na swój wielki temat, który ma go wywindować na szczyty oglądalności. Lub odwrotnie: jakby miał go już na wyciągnięcie ręki i&nbsp;na odległość obiektywu, ale musiał go porzucić. Tak mijają kolejne tygodnie, aż wreszcie tiktoker postanawia zdobyć się na odwagę: wraca do opuszczonej fabryki, która tak go przeraziła. Wie, że nie zazna spokoju, dopóki nie dowie się, z&nbsp;czym miał do czynienia. Czy to rzeczywiście były zwłoki dzieci pozostawione tam przez jakiegoś makabrycznego szaleńca? A&nbsp;może &ndash; jak pisali mu niektórzy &ndash; to istotnie tylko rekwizyty filmowe? Szczerze mówiąc, Hideo miał nadzieję na to drugie. Rusza więc z&nbsp;powrotem.</p>

    <p class="tekst">Kiedy dociera tam, widzi znaczące zmiany. Przede wszystkim na podłogach wala się znacznie więcej ubranek dziecięcych i&nbsp;zabawek, które poprzednio były poutykane w&nbsp;kątach kompleksu korytarzy. Ale jest jeszcze coś: wszędzie można teraz zauważyć jakieś tuby, słoiki z&nbsp;trudną do zidentyfikowania zawartością, których przedtem w&nbsp;tym miejscu na pewno nie było (dowód na taśmie). Jednak prawdziwy horror zaczyna się w&nbsp;momencie, gdy Hideo postanawia ponownie otworzyć wieko tajemniczego basenu. To, co tam widzi, zwala go z&nbsp;nóg.</p>

    <p class="tekst">Miałem okazję, a&nbsp;zarazem nieprzyjemność obejrzeć ten drugi film. Refleksje? Moim zdaniem to były martwe ciała dzieci, nie rekwizyty. Tym razem w&nbsp;basenie było ich o wiele więcej niż podczas poprzedniej wizyty Hideo, a&nbsp;co gorsza, znajdowały w&nbsp;różnym, często bardzo zaawansowanym stopniu rozkładu. On na żywo, my na ekranach mogliśmy więc oglądać ciała dzieci, które były jeszcze, wiem, że to okropnie zabrzmi, „stosunkowo świeże”. Były też takie, które pozostawały w&nbsp;basenie znacznie dłużej i&nbsp;znajdowały się w&nbsp;znacznie gorszym stanie; tam rozkład był bardzo widoczny. Widać było nadgnite maleńkie czaszki, gdzieniegdzie jeszcze z&nbsp;zawiązkami mlecznych ząbków, kości wystające z&nbsp;drobnych ciałek czy wewnętrzne organy wypływające z&nbsp;rozkładających się brzuchów. Po kilku minutach podążania wzrokiem za tym, co pokazuje obiektyw Hideo, miałem absolutnie dość. Ale nie tylko ja. To był moment, w&nbsp;którym również Hideo stwierdził, że zadanie, jakie przed sobą postawił (wrócić, nakręcić nowy film, przekonać siebie i&nbsp;followersów, jaka jest prawda &ndash; wyjść z&nbsp;tego bez uszczerbku!!!), jest po prostu niewykonalne. Żadna ekipa filmowa nie stworzyłaby bowiem tak realistycznej scenografii, żadne manekiny na świecie nie mogłyby oddać tej grozy, jaka wionie z&nbsp;ekranu, i&nbsp;żaden człowiek o&nbsp;zdrowym kręgosłupie moralnym nie powinien, nie może w&nbsp;ogóle obcować z&nbsp;takimi obrazami.</p>

    <p class="tekst">Zakładając jednak, że jakimś cudem udało się komuś stworzyć taką makabryczną scenografię, na pewno nie zostawiłby jej na pastwę obcych eksplorerów, którzy mogliby przypadkiem (jak Hideo) tam trafić. Porażony odkryciem tiktoker, do którego dotarło właśnie, co znalazł w&nbsp;fabryce, wybiegł w&nbsp;popłochu z&nbsp;makabrycznego miejsca. Mężczyzna wstawił film z&nbsp;tej eksploracji na TikToka, ale opatrzył go informacją, że wkrótce zapewne i&nbsp;tak zostanie zdjęty z&nbsp;powodu skrajnie drastycznych treści. Tak też się stało, jednak zanim ostatecznie zniknął, wygenerował znacznie więcej odtworzeń niż każda z&nbsp;dotychczasowych produkcji zamieszczanych na kanale. Niemal wszyscy byli zgodni co do jednego: w&nbsp;tej fabryce dzieje się naprawdę coś bardzo, ale to bardzo złego. I&nbsp;nikt już nie mówił o&nbsp;rekwizytach filmowych.</p>

    <div class="_idgenobjectlayout">
      <div id="calibre_link-130" class="calibre6">
        
      </div>
    </div>

    <p class="tekst">Właściwie to mógłby być to koniec tej historii, ale było w&nbsp;niej coś takiego, co nie dawało spokoju autorowi wideo. Hideo na kilka tygodni zamilkł i&nbsp;nie wrzucał żadnych nowych treści, jakby nie mógł otrząsnąć się z&nbsp;koszmarnego wrażenia, jakie zrobiła na nim wizyta w&nbsp;fabryce. Ale po kilku tygodniach nagle odezwał się do widzów i&nbsp;poinformował ich, że postanowił po raz trzeci tam pojechać. Wielu nie dowierzało, niemal wszyscy byli wstrząśnięci. Ale on już podjął decyzję. Pojechał więc, lecz tym razem, zamiast schodzić do piwnicy, skupił się na środkowej części kompleksu. Okazało się to dobrym pomysłem, gdyż wiele znajdujących się tam rzeczy umknęło jego uwagi podczas poprzednich wizyt. A&nbsp;może po prostu wcześniej ich tam nie było? Znalazł więc teraz na przykład worki z&nbsp;ludzkimi (wszystko na to wskazywało) kośćmi i&nbsp;inne z&nbsp;zawartością, która wyglądała jak ludzkie organy w&nbsp;bardzo mocno posuniętym stadium rozkładu. Jakby ktoś prymitywnymi sposobami usunął je ludziom i&nbsp;(może spłoszony?) w&nbsp;popłochu porzucił. Były też zabawki &ndash; naprawdę wiele. Widziałem także i&nbsp;ten film, wstrząsnął mną chyba nawet bardziej niż poprzednie. Bo mogliśmy oto oglądać elektryczną kolejkę, jedną z&nbsp;takich, którymi bawią się dzieciaki, jakieś figurki żołnierzy, lalki, misie. To wszystko, co było kochane i&nbsp;przytulane małymi rączkami, teraz leżało bezpańskie, zimne i&nbsp;porzucone, stopniowo degradowane przez pojawiającą się pleśń. I&nbsp;to było nawet gorsze niż rozkładające się zwłoki. Nie można było nie zadać sobie pytania, co stało się z&nbsp;właścicielami tych zabawek. Rzeczy bez właścicieli, ale nasuwające myśli o&nbsp;ich właścicielach: to było najstraszniejsze we wszystkich trzech produkcjach Hideo poświęconych temu tematowi.</p>

    <p class="tekst">Tiktoker nie odważył się zejść po raz kolejny do podziemi. Jednak według społeczności zgromadzonej na portalu Reddit nagrał i&nbsp;zamieścił jeszcze czwarty film, w&nbsp;którym idzie na wyższe kondygnacje opuszczonego kompleksu. Nie znalazł tam już jednak niczego ciekawego. Ot, jakieś standardowe, choć brzmi to okrutnie, widoki: zabawki, jakieś części ubranek, aparatura szpitalna, prawda: dość mocno już zużyta. Cykl filmów się skończył, ale zostały po nim pytania.</p>

    <p class="tekst">Nic dziwnego, że po emisji cyklu tajemniczych filmów zaczęły mnożyć się poważne wątpliwości zarówno u&nbsp;Hideo, jak i&nbsp;u&nbsp;internautów. A&nbsp;tam, gdzie są wątpliwości i&nbsp;zagadki, odpowiedziami bywają mnożące się teorie, nie zawsze najmądrzejsze. Tak było i&nbsp;w&nbsp;tym przypadku. Pierwsza teoria stawiana przez internautów mówiła zatem, że przerażający kompleks był miejscem, w&nbsp;którym seryjny morderca przetrzymywał zwłoki swoich zamordowanych ofiar. Niezbyt mądra i&nbsp;niezbyt realna teoria. Nie tłumaczyła na przykład faktu, że jeden człowiek nie byłby w&nbsp;stanie zabić i&nbsp;zwieźć w&nbsp;konkretne miejsce aż tylu osób. Tym bardziej że były to dzieci; tak &ndash; to z&nbsp;pewnością przerastało możliwości pojedynczego mordercy. Gang? Wątpliwe. Skala okrucieństwa wciąż była zbyt duża, nawet na możliwości kilku osób. Można więc włożyć to między bajki.</p>

    <p class="tekst">Chyba najbardziej przerażająca hipoteza mówiła wprost: opuszczona fabryka była „wysypiskiem ludzkich szczątków”. Chińscy handlarze organami wyrzucali tam ciała, z&nbsp;których wcześniej wycięli to, co można było sprzedać, resztę traktując jak bezużyteczny odpad. Żeby to zrozumieć, należy uświadomić sobie kilka faktów o&nbsp;transplantacji organów w&nbsp;Chinach. To kraj notujący najniższy w&nbsp;świecie procent osób, które dobrowolnie decydują się na oddanie swoich organów po śmierci osobom czekającym na przeszczep. Większość potrzebnych narządów pochodzi od więźniów skazanych na karę śmierci, czasami też po prostu od takich osadzonych, którzy nie mają rodzin i&nbsp;nikt nie upomni się o&nbsp;nich w&nbsp;przypadku niewyjaśnionego zgonu. Pamiętać też trzeba, że chińską teorią spiskową, a&nbsp;właściwie matką wszystkich spiskowych teorii, jest ta, która mówi, że handel organami kwitnie tam na niebywałą skalę, trudną do objęcia rozumem i działaniami służb. Powodem &ndash; poza niechęcią do deklarowania oddawania organów &ndash; jest także maksymalnie utrudniona i&nbsp;skomplikowana procedura dla chętnych biorców. Czasami trzeba czekać długie miesiące, na które często pacjenci nie mają czasu. A&nbsp;mówimy o&nbsp;osobach dorosłych; z&nbsp;dziećmi jest jeszcze trudniej. Istnieje duże prawdopodobieństwo, że podziemny kompleks, tylko z&nbsp;pozoru opuszczony i&nbsp;bez znaczenia, był w&nbsp;rzeczywistości makabrycznym składowiskiem. Być może &ndash; jak głosiła teoria &ndash; trafiały tam ciała dzieci, które handlarze organami uznali za „odrzuty” po dokonanych operacjach.</p>

    <p class="tekst">I&nbsp;tu zaczyna się najbardziej nieludzka część historii. Wystarczyło bowiem bliżej przyjrzeć się zwłokom malców, by dostrzec ślady nie do pomylenia z&nbsp;niczym innym: głębokie otwory w&nbsp;plecach, rozcięcia na klatkach piersiowych, miejsca, gdzie powinny znajdować się organy &ndash; a&nbsp;których już nie było. Te puste przestrzenie mówiły więcej niż tysiąc słów. Były dowodem, że ktoś traktował ludzkie ciało jak magazyn części zamiennych. A&nbsp;im dłużej patrzysz na takie obrazy, tym bardziej pod czaszką kołacze się pytanie: ile takich kompleksów mogło istnieć? I&nbsp;ile ciał nigdy nie zostało odnalezionych? Po nagraniu tych makabrycznych, mocno tajemniczych odcinków kanał Hideo na wiele miesięcy zniknął z&nbsp;sieci. Obserwujący więc (pamiętajmy o&nbsp;teoriach na temat handlarzy) brali pod uwagę najgorsze scenariusze. Czarny rynek transplantacyjny w&nbsp;Chinach jest mocno rozwinięty i&nbsp;badający temat niejednokrotnie dochodzili do wniosku, że palce w&nbsp;nim może maczać rząd Chińskiej Republiki Ludowej. Czy zatem ktoś postanowił uciszyć Hideo, jak podejrzewała społeczność? Trudno powiedzieć, faktem jednak jest, że po kilkunastu tygodniach kanał wrócił do sieci, ale po trzech odcinkach o&nbsp;podziemnym kompleksie nie został najmniejszy ślad.</p>

    <p class="tekst">Nagrywający nigdy nie zająknął się nawet słowem, co stało się z&nbsp;tymi filmami &ndash; jak gdyby nigdy nic nagrywał kolejne swoje wycieczki, niedorównujące już temperaturą tym trzem poprzednim. Nigdy też nie wspomniał już, co widział w&nbsp;makabrycznym basenie ani co się działo z&nbsp;nim w&nbsp;ciągu kilku miesięcy, kiedy kanału nie było na TikToku. Cisną się na usta pytania. Czy Hideo podczas którejś z&nbsp;tych eksploracji spotkał kogoś, kto dał mu dotkliwie odczuć, że nie warto zajmować się już tematem? A&nbsp;może ktoś postanowił przemówić mu do rozsądku w&nbsp;bardziej bezpośredni &ndash; i&nbsp;co za tym idzie: dotkliwy &ndash; sposób? Najbardziej przerażający scenariusz to taki, że faktycznie zainteresowały się nim jakieś organy rządowe, które postanowiły dać mu ostatnią szansę i&nbsp;zapomnieć o&nbsp;całej sprawie, jeśli zatrze po niej jakiekolwiek ślady w&nbsp;internecie.</p>

    <p class="tekst1" id="calibre_link-131">Ostatni film Hideo o&nbsp;tajemniczym kompleksie z&nbsp;basenem pełnym dziecięcych zwłok można było obejrzeć na jego kanale w&nbsp;2023 roku. Po tym właśnie odcinku nasz bohater&nbsp;i&nbsp;jego kanał zniknęli. Nie wiemy, co się stało ani przede wszystkim co takiego odkrył Hideo w&nbsp;podziemnym kompleksie. Jedno jest pewne: sprawa ciał znalezionych w&nbsp;basenie jest jedną z&nbsp;najmroczniejszych, na jakie można natrafić na TikToku.</p>
  </div>
</div>


<div id="calibre_link-14" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-36">MEKSYK KRWAWI</h1>

    <p class="bez_wciecia">Internet, który jeszcze kilkanaście lat temu aspirował do miana areny wymiany myśli, dziś stał się przestrzenią, w&nbsp;której człowiek pokazuje, jak bardzo i&nbsp;w&nbsp;ilu miejscach potrafi przekroczyć granice człowieczeństwa. Niektórzy wciąż używają go po to, by dzielić się wiedzą, inni jednak &ndash; by udowodnić, że potrafią siać strach skuteczniej niż postaci zrodzone z&nbsp;najgorszych koszmarów. W&nbsp;dzisiejszych czasach wszystko można nagrać i&nbsp;wrzucić do sieci, przemoc przestała być ukrytym dramatem, a&nbsp;stała się spektaklem, często mającym wzbudzić przerażenie, odrazę, lęk. I&nbsp;o&nbsp;tym jest ten rozdział.</p>

    <p class="tekst">Nie jest to zjawisko nowe. Publiczne egzekucje, pokazowe kary, brutalne ostrzeżenia zawsze miały ten sam cel: utrwalić władzę poprzez strach. Tylko różnica polega na tym, że dawniej tłum gromadził się na placu, a dziś zbiera się przed ekranem. Jęki dręczonych nie rozchodzą się już po rynku, słychać je w&nbsp;głośnikach. Ale efekt pozostaje ten sam: zobaczyć znaczy uwierzyć i&nbsp;przestraszyć się, poczuć nieco rozbijającej szarą codzienność adrenaliny. W&nbsp;ostatnich latach szczególną sławę zyskały nagrania pochodzące z&nbsp;Ameryki Południowej. Meksyk, Kolumbia, Honduras to miejsca, gdzie śmierć stała się codziennością, a&nbsp;kamera &ndash; narzędziem prowadzenia wojny. Publikowane przez kartele filmy z&nbsp;egzekucji, porwań czy tortur nie mają nic wspólnego z&nbsp;przypadkowym okrucieństwem. To świadomie wyreżyserowane komunikaty, mające pokazać, kto tam naprawdę rządzi i&nbsp;co spotka każdego, kto spróbuje się sprzeciwić.</p>

    <p class="tekst">W&nbsp;tej opowieści skupię się na jednym z&nbsp;takich przypadków. Na materiale od lat krążącym w&nbsp;sieci, ale wciąż budzącym przerażenie nawet u&nbsp;tych, którzy uważają, że widzieli już wszystko, że nic nie będzie w&nbsp;stanie ich poruszyć. Materiał jednak porusza, ponieważ pokazuje akt zabijania dokonywany nie tylko, aby ofiarę pozbawić życia, lecz przede wszystkim dlatego, żeby wywołać w&nbsp;niej największe cierpienie. Zanim udamy się do cuchnących marihuaną oraz tequilą zapleczy i&nbsp;pustostanów, gdzie napędzani kokainą rzeźnicy dokonują aktów niewysłowionego barbarzyństwa, przeczytajcie kilka słów koniecznego wprowadzenia w&nbsp;historię funkcjonowania meksykańskich karteli narkotykowych.</p>

    <div class="_idgenobjectlayout">
      <div id="calibre_link-132" class="calibre6">
        
      </div>
    </div>

    <p class="tekst">Pod koniec XIX wieku imigracja chińska dała początek uprawom opium i&nbsp;handlowi makiem w&nbsp;niektórych regionach Meksyku; to Chińczycy wprowadzili tam tradycję używania opioidów i&nbsp;know-how produkcji. Z&nbsp;kolei w&nbsp;połowie XX wieku rdzenni Meksykanie brutalnie przejęli kontrolę nad tym rynkiem, wypierając imigrantów z&nbsp;Azji i&nbsp;rozwijając własne uprawy oraz handel. Na masową skalę handlowano wówczas marihuaną i&nbsp;kokainą. To był moment narodzin nowego biznesu: już nie rzemieślniczej produkcji, lecz zorganizowanej zbrojnej działalności o&nbsp;wymiarze groźnym nie tylko gospodarczo, ale i&nbsp;politycznie. Z&nbsp;czasem meksykańskie kartele przestały przypominać zbieraninę bandytów, a&nbsp;stały się paramilitarnymi organizacjami. Rekrutowały dowódców spośród byłych żołnierzy, skorumpowanych policjantów, a&nbsp;także inżynierów i&nbsp;logistyków. Wyposażenie, począwszy od broni automatycznej, a na wyrzutniach i&nbsp;ładunkach wybuchowych skończywszy, a&nbsp;także struktura dowodzenia uczyniły z&nbsp;nich siły zdolne konkurować z&nbsp;funkcjonariuszami państwa. Korupcja w&nbsp;służbach i&nbsp;administracji pozwoliła im zakorzenić się głęboko w&nbsp;lokalnej i&nbsp;krajowej rzeczywistości; członkowie karteli wpływali na policję, wymiar sprawiedliwości i&nbsp;gospodarkę.</p>

    <p class="tekst">Wśród brutalnych karteli wyróżniały się grupy pokroju kartelu z&nbsp;Sinaloa &ndash; ugrupowania, które stały się synonimem transnarodowego handlu narkotykami i&nbsp;brutalnej konfrontacji. Postacie takie jak Joaquín „El Chapo” Guzmán zostały symbolami tego świata: skazywani i&nbsp;wielokrotnie uciekający z&nbsp;aresztów, budzący jednocześnie grozę i&nbsp;fascynację wśród lokalnej ludności. To właśnie ich spektakularne niejednokrotnie działania (tunelowe ucieczki, militarna logistyka, akty przemocy) ukształtowały wizerunek meksykańskich karteli jako organizacji bardziej przypominających doskonale wyszkoloną armię niż gangi złożone z&nbsp;szukających łatwego zarobku chłystków. El Chapo stał się nie tylko symbolem potęgi kartelu Sinaloa, lecz także &ndash; niestety &ndash; postacią medialną. Udzielił wywiadu samemu Seanowi Pennowi. Aktor, który zgodził się na spotkanie, został dowieziony do willi Guzmána z&nbsp;zawiązanymi oczami i&nbsp;tam rozmawiał z&nbsp;bossem. Guzmán w&nbsp;końcu trafił za kratki i&nbsp;został przekazany władzom USA; dziś jego możliwości ucieczki wydają się ograniczone. Sinaloa jednak od dawna budowała swoją władzę za pomocą brutalności: wysadzenia, podpalenia, masowe egzekucje, porzucanie zwłok w&nbsp;miejscach publicznych &ndash; takie „komunikaty” wysyłane wprost na ulicę, by wymusić posłuch i&nbsp;zastraszyć rywali oraz społeczeństwo, były na porządku dziennym.</p>

    <p class="tekst">Inne struktury posunęły się dalej. Kartel el Gulf był pionierem paramilitarnej taktyki. Stworzył oddział Los Zetas; gdy przywództwo el Gulf osłabło, Zetas wyodrębnili się i&nbsp;zaczęli&nbsp;samodzielną krwawą ekspansję.</p>

    <div class="_idgenobjectlayout">
      <div id="calibre_link-133" class="calibre6">
        
      </div>
    </div>

    <p class="tekst">Starego wilka z&nbsp;czasem zastępuje młody, jeszcze bardziej głodny sukcesu. Na tej zasadzie na kartelowej planszy pojawił się jeszcze bardziej brutalny gracz: Nemesio Rubén Oseguera Cervantes, czyli „El Mencho”. Zbudował Cártel de Jalisco Nueva Generación. CJNG wyróżniał się sortem wojskowego uzbrojenia i&nbsp;pojazdów opancerzonych oraz bezwzględną propagandą przemocy. Ich przekaz miał być jednoznaczny: kto stanie przeciwko nam, zostanie zniszczony i&nbsp;zdegradowany do symbolu cierpienia, ostrzeżenia dla wrogów. El Mencho był uznawany za niezrównoważonego psychicznie. Postanowił zrobić wrażenie na pozostałych kartelach i&nbsp;je wystraszyć, co w&nbsp;jakimś sensie mu się udało. W&nbsp;praktyce oznaczało to eskalację spektakularnej spirali okrucieństwa. W&nbsp;sieci szybko pojawiły się zdjęcia i&nbsp;filmy, na których ciała przeciwników były pozbawiane godności: poukładane w&nbsp;stosy głowy, rozczłonkowane zwłoki, napisy „zdrajcy” pozostawione przy trupach. Dla CJNG sam mord przestał wystarczać. Pojawiły się plotki o&nbsp;rytualnym profanowaniu ciał, a&nbsp;nawet o&nbsp;aktach kanibalizmu &ndash; opowieści, które miały służyć jednemu: przestraszyć do szpiku kości nawet najoporniejszych.</p>

    <p class="tekst">Jedno z&nbsp;nagrań przypisywanych tej grupie to egzekucja z&nbsp;użyciem piły, pokazana jako demonstracja totalnej dominacji. To przekroczenie granic jest do dziś częścią retoryki karnej wojny: przemoc ma być widoczna, ma szokować i&nbsp;zniechęcać do sprzeciwu. Chodzi o&nbsp;dość słynny film, na którym przerażony widz może obserwować dwóch skrępowanych mężczyzn&nbsp;&ndash; najprawdopodobniej ojca i&nbsp;syna &ndash; na których kartel wykonuje egzekucję za „kolaborowanie z&nbsp;innymi grupami”. Mężczyźni są dosłownie ćwiartowani na żywca, a&nbsp;na bandytach nie robią wrażenia fontanny krwi wydobywające się z&nbsp;ich ciał. Co wyjątkowo ponure: obie ofiary wydają się pogodzone z&nbsp;losem, nie próbują uciekać. Tak, film jest ekstremalny, ale jest niczym w&nbsp;porównaniu z&nbsp;tym, co kartel CJNG postanowił zaserwować swoim wrogom i&nbsp;nam jako widzom w&nbsp;kolejnych swoich arcybrutalnych produkcjach.</p>

    <p class="tekst">Jednym z&nbsp;takich bardzo brutalnych filmów jest „produkcja” znana w&nbsp;sieci jako <span class="italic">Sponsored by Adidas</span>. To nagranie błyskawicznie zyskało złą sławę jednego z&nbsp;najbardziej mrożących krew w&nbsp;żyłach nawet najmocniej zahartowanych przestępców i&nbsp;użytkowników internetu. Nazwa nawiązuje do czapki jednego z&nbsp;wykonawców &ndash; to oldschoolowy daszek z&nbsp;widocznym logo marki. Drobny znak, który stał się podpisem cynicznych, okrutnych poczynań udostępnionych w&nbsp;sieci. Ostrzegam: nie oglądajcie tego, nie szukajcie w&nbsp;sieci, zafundujecie sobie trudny do zapomnienia widok, który z&nbsp;pewnością wykrzywi choćby niewielką część waszej psychiki. Zrobiłem to za was. Film zaczyna się najazdem obiektywu na betonową posadzkę. W&nbsp;centrum leży mężczyzna w&nbsp;bieliźnie, związany i&nbsp;unieruchomiony, z&nbsp;łańcuchem na szyi. To bardziej element jego upokorzenia i&nbsp;upodlenia niż zabezpieczenia. Wokół niego stoją, paląc papierosy i&nbsp;żartując, członkowie grupy, prawdopodobnie CJNG. Atmosfera jest zimna i&nbsp;odhumanizowana: grupa obserwuje, ktoś nagrywa, kto inny komentuje.</p>

    <p class="tekst">Szybko uwagę przykuwa bestialski akt przemocy wykonany przez mężczyznę w&nbsp;czapce. Bierze maczetę i&nbsp;przystępuje do działania na leżącym: rozcina go od klatki piersiowej przez splot słoneczny aż do dołu brzucha. Na oczach świadków i&nbsp;widzów dosłownie wybebesza wrzeszczącego mężczyznę. Reakcje ofiary &ndash; krzyki, konwulsyjne rzuty ciała &ndash; mieszają się z&nbsp;obojętnym rechotem i&nbsp;żartami uczestników. Ale to nie jest chaotyczna zbrodnia, lecz pokaz przemocy zaaranżowanej, sfilmowanej i&nbsp;opublikowanej jako czytelne przesłanie.</p>

    <p class="tekst">Było ostro i&nbsp;nieprzyjemnie, prawda? Ale to, co poniżej opisuję, jest wyjątkowo brutalne nawet jak na standardy trzymanej przez was książki. W&nbsp;pewnym momencie mężczyzna w&nbsp;czapce wykonuje akt, który przesuwa wszelkie granice. Wykraja bowiem jakiś organ (prawdopodobnie serce ofiary), przykłada do kamery, a&nbsp;potem zdejmuje maskę i&nbsp;powoli, z&nbsp;rozmyślnym spokojem i&nbsp;patrząc w&nbsp;obiektyw &ndash; go zjada. Po chwili wraca do rżnięcia nieszczęśnika piłą.</p>

    <p class="tekst">Najbardziej przerażający dla mnie nie jest sam akt kanibalizmu, lecz obraz człowieka, który wciąż walczy o&nbsp;oddech pomimo odniesionych ran. Widz może łatwo zauważyć wszystkie reakcje organizmu: ruch klatki piersiowej, z&nbsp;której wyciągnięto płuca, konwulsje ciała, podczas gdy wokół trwa spektakl obojętności i&nbsp;cynizmu, atmosfera przypomina sąsiedzkie spotkanie przy grillu. Film urywa się niespodziewanie. Nagranie błyskawicznie rozeszło się w&nbsp;sieci. Dla wielu Meksykanów w&nbsp;tym momencie stało się jasne, z&nbsp;kim mają do czynienia. To był sygnał o&nbsp;pierwszorzędnym znaczeniu: CJNG nie tylko zabija, ale także miażdży godność ofiary i&nbsp;robi to publicznie, by siać strach. Ten materiał miał być komunikatem zarówno dla konkurencji, jak i&nbsp;dla władz.</p>

    <div class="_idgenobjectlayout">
      <div id="calibre_link-134" class="calibre6">
        
      </div>
    </div>

    <p class="tekst">CJNG szybko uznał, że trzeba pójść o&nbsp;kilka kroków dalej i&nbsp;podkręcić tryby ścierającej wrogów w&nbsp;proch machiny śmierci. Do tego potrzebnych było więcej nagrań. W&nbsp;tym momencie dochodzimy do kolejnego filmu, który podnosi poprzeczkę okrucieństwa w&nbsp;internecie. Znany jest jako <span class="italic">Ghost Rider</span>.</p>

    <p class="tekst">Już sama nazwa naprowadza nas na to, co zobaczymy. Dla przypomnienia &ndash; w&nbsp;oryginale to postać z&nbsp;komiksu Marvela, motocyklista duch, którego czaszka płonie. To skojarzenie jest tu zamierzone i&nbsp;niestety bardzo trafne. Sam materiał jest dość chaotyczny i&nbsp;krótki. Nagranie ma niską jakość, więc jeśli ktoś chce je obejrzeć &ndash; a&nbsp;po raz kolejny to odradzam &ndash; będzie czuł się zawiedziony pod tym względem. W&nbsp;tle nagrania słychać krzyki, śmiechy, panuje spory zamęt. Kamera pokazuje mężczyznę z&nbsp;rękami związanymi z&nbsp;tyłu, klęczącego na betonowej posadzce. Jeden z&nbsp;napastników trzyma go za włosy, drugi polewa twarz jakąś niezidentyfikowaną, ale łatwopalną cieczą. Potem zapalają mu twarz &ndash; najdosłowniej &ndash; która błyskawicznie zajmuje się ogniem, a&nbsp;widok jest naprawdę przerażający. Gorszy jest jednak dźwięk: wrzaski i&nbsp;nieludzkie ryki miotającego się w&nbsp;agonii mężczyzny czynią obraz trudnym do zniesienia. W&nbsp;pewnym momencie rysy jego twarzy dosłownie wyparowują w&nbsp;ogniu, kontury zanikają, twarz zaczyna się topić, odsłaniając gołą płonącą czaszkę. Film urywa się nagle, jednak po obejrzeniu zostaje z&nbsp;nami na zawsze.</p>

    <p class="tekst">Jeszcze raz podkreślę, że dla wielu widzów najgorsze na tym filmie nie jest samo zetknięcie ciała z&nbsp;ogniem. Najgorsze są dźwięki. Te wrzaski długo zostają w&nbsp;głowie i&nbsp;nie dają spokoju. Dlatego wiele osób wycisza dźwięk. Nagranie posłużyło jako komunikat: „Oto jak kończą nasi wrogowie, spójrzcie, jak daleko potrafimy się posunąć”.</p>

    <div class="_idgenobjectlayout">
      <div id="calibre_link-135" class="calibre6">
        
      </div>
    </div>

    <p class="tekst">Zanim na dobre zanurzymy się w&nbsp;paszczy szaleństwa, wyjaśnijmy kilka rzeczy. Taka przemoc nie rodzi się w&nbsp;próżni. Meksykańskie kartele rekrutują młodych chłopaków i&nbsp;dziewczęta, często w&nbsp;wieku kilkunastu lat. Szukają u&nbsp;nich sprawności w&nbsp;działaniu, lojalności i&nbsp;bezrefleksyjności. Brutalność jest elementem szkolenia. Tak więc widok, który dla nas jest szokiem, dla wielu nowicjuszy staje się narzędziem, sposobem na wprowadzenie ich w&nbsp;świat, w&nbsp;którym celem jest na równi przetrwać i&nbsp;zastraszyć.</p>

    <p class="tekst">Po <span class="italic">Ghost Riderze</span> wydawało się, że wszelkie granice zostały już przekroczone i&nbsp;nikt nie zdoła posunąć się dalej. Ale okazało się, że Meksyk nie zna granic, jeśli chodzi o&nbsp;rejestrowaną na taśmie przemoc. O&nbsp;ile wcześniejsze nagrania miały wymiar zastraszający, były manifestem siły karteli, o&nbsp;tyle kolejne filmy to już popis bezkarności młodszych grup, złożonych z&nbsp;ludzi wychowywanych na tej ekstremalnej przemocy. W&nbsp;tym miejscu trzeba zaznaczyć jedno: w&nbsp;Meksyku bieda nie jest tylko statystyką. To poziom życia (wegetacji raczej) całych pokoleń. W&nbsp;wielu regionach oznacza brak jakiejkolwiek alternatywy. Dla chłopaków wychowanych na obrzeżach miast wstąpienie do kartelu to często jedyna droga awansu, ale i&nbsp;sposób, by zyskać pieniądze, uznanie, władzę oraz poczucie przynależności. Strach, który budzą, jest ich jedyną walutą. To z&nbsp;tego środowiska wyrasta kolejne pokolenie młodych ludzi nagrywających rzeczy, jakich nawet starsi sicarios woleliby nie oglądać.</p>

    <p class="tekst">Jednym z&nbsp;takich filmów jest materiał znany pod tytułem <span class="italic">Leatherface Cartel</span>. Swoją nazwę zawdzięcza fikcyjnemu oprawcy z&nbsp;<span class="italic">Teksańskiej masakry piłą mechaniczną</span>, zakładającemu na twarz maski ze skóry ofiar. Tutaj ta metafora została niestety potraktowana bardzo literalnie. Na filmie widać już od samego początku grupę młodych mężczyzn; niektórzy wyglądają na czternasto-, może szesnastoletnich, najstarsi nie mają trzydziestki. Panuje atmosfera niemal towarzyskiego spotkania: śmiechy, żarty, papierosy. Kamera drży, jakby ktoś kręcił to dla zabawy i&nbsp;śmiał się podczas nagrywania. W&nbsp;pewnym momencie starszy z&nbsp;członków grupy podnosi z&nbsp;ziemi fragment ludzkiej skóry: to skalp i&nbsp;twarz odcięta najprawdopodobniej jednym sprawnym cięciem maczety. Pokazuje go jak eksponat, obraca, by widać było zarówno rysy, jak i&nbsp;wnętrze upiornej maski. Pozostali reagują śmiechem. Teraz następuje kulminacja: mężczyzna nakłada maskę z&nbsp;ludzkiej skóry na głowę jednego z&nbsp;chłopców. Ten nie reaguje. Widz nie dostrzega żadnego wstrętu u&nbsp;uczestników tej „zabawy”, żadnego lęku &ndash; tylko puste grymasy, jakby ta maskarada ich nie ruszała.</p>

    <p class="tekst">Chwilę później inny z&nbsp;młodszych podnosi kolejny skalp; ten jest większy, z&nbsp;widoczną całą linią włosów, z&nbsp;uszami, a&nbsp;nawet z&nbsp;częścią brody. Sam go zakłada na twarz, pozując do kamery. W&nbsp;tle ktoś komentuje to śmiechem, ktoś inny daje znak ręką, że OK, jakby to było nagranie z&nbsp;wieczoru kawalerskiego. To, co widać, przeraża nie tylko brutalnością, ale czymś gorszym&nbsp;&ndash; na sfilmowanych twarzach nie ma nawet cienia emocji, jakichkolwiek uczuć. Te dzieciaki, znieczulane przemocą od najmłodszych lat, nie widzą niczego niezwykłego w&nbsp;przystrajaniu się skórą zdartą z&nbsp;twarzy wroga, a&nbsp;może byłego przyjaciela, do niedawna druha, któremu trzeba było dać solidną nauczkę. W&nbsp;kraju, w&nbsp;którym nieletni nie trafiają do więzień, kartele celowo wykorzystują ich do egzekucji, filmując kolejne akty terroru. Narkotyki, adrenalina, brak realnych konsekwencji&nbsp;&ndash; to wystarcza, by w&nbsp;wieku piętnastu lat ktoś z&nbsp;uśmiechem trzymał w&nbsp;rękach zdjętą ze zwłok ludzką twarz. To już nie są filmy o&nbsp;zemście ani pokazie siły. To kronika świata, w&nbsp;którym śmierć przestała robić wrażenie, a&nbsp;młodość została odarta z&nbsp;niewinności.</p>

    <p class="tekst">Wszystkie te groteskowe i&nbsp;upiorne jednocześnie spektakle utrwalane telefonami i&nbsp;wrzucane do sieci to zaledwie przedsionek czegoś znacznie mroczniejszego. Choć <span class="italic">Leatherface Cartel</span> wydawał się już ostatecznym obrazem znieczulenia, to jak się okazuje, przemoc może przybrać jeszcze bardziej odczłowieczoną formę.</p>

    <div class="_idgenobjectlayout">
      <div id="calibre_link-136" class="calibre6">
        
      </div>
    </div>

    <p class="tekst">Pewnego smutnego dnia pod meksykańskim niebem zrodził się film, który do dziś uchodzi za najgłośniejszy i&nbsp;najbardziej znany w&nbsp;historii gore. Nosi tytuł <span class="italic">Funky Town Gore</span>. Tytuł nie wziął się znikąd. Pochodzi od mieszającej się z&nbsp;dźwiękami kaźni muzyki. Pierwszym utworem, który dociera do naszych uszu, jest <span class="italic">Sweet Child O’ Mine</span>, potem przebój <span class="italic">Funky Town</span>, tak dobrze znany fanom muzyki rozrywkowej, staje się ścieżką dźwiękową towarzyszącą zejściu do samego dna piekła. Symfonia cierpienia gra swój przerażający koncert na zapleczu klubu lub restauracji. Kamera krąży po pomieszczeniu, w&nbsp;którym zebrał się tłum. Na posadzce leży zakrwawiona postać &ndash; to mężczyzna pozbawiony twarzy (prawdopodobnie oskórowany), z&nbsp;wyłupionymi oczami. Kiedy mija nam pierwszy szok, widzimy, że ofiara jest, co niewiarygodne, w&nbsp;jeszcze gorszym stanie niż poprzednie. Podłoga dosłownie tonie we krwi. Wokół zmasakrowanych zwłok gromadzą się ludzie, komentują, nagrywają, w&nbsp;cedzonych przez zęby słowach czuć czystą nienawiść.</p>

    <p class="tekst">Oprawcy używają narzędzi polowych i&nbsp;codziennych przyrządów: sierpy, noże, narzędzia tapicerskie i&nbsp;inne przedmioty, które w&nbsp;ich rękach mają zadawać ból i&nbsp;upokorzyć. Mężczyzna uzbrojony w&nbsp;sierp zaczyna więc nim dźgać twarz (jeszcze żywego) nieszczęśnika. Sierp wbija się w&nbsp;kości czaszki, rozrywa mięśnie, ma zadać maksymalny ból. Następne razy są zadawane nożem do tapet z&nbsp;lekko wysuniętym ostrzem. Tak, aby ranić, ale nie zabijać przypominającego strzęp mężczyznę. Zebrani reagują pogardliwymi wrzaskami, kopią, prawdopodobnie wyzywają ledwie żywego. Zamiast zabić ofiarę od razu (to by było niepotrzebne miłosierdzie!), przedłużają jej agonię i&nbsp;cierpienie. Ofiara reaguje konwulsjami, klatka porusza się bardzo gwałtownie; krzyki i&nbsp;odgłosy agonii to element nagrania, prześladują widza, ale najgorsze ma dopiero nadejść. W&nbsp;pewnym momencie jeden z&nbsp;oprawców ponownie bierze nóż do tapet i&nbsp;metodycznie zaczyna obcinać, zrywać i&nbsp;zdzierać z&nbsp;twarzy ofiary fragmenty skóry z&nbsp;mięśniami. Ruchy ma opanowane, mechaniczne i&nbsp;nie ma w&nbsp;tym chaosu. Jakby obierał ziemniak czy inne warzywo. W&nbsp;pewnej chwili ofiara otwiera pozbawioną skóry i&nbsp;mięśni szczękę, zaczyna wydawać dźwięki na granicy ryku, jęku i&nbsp;wrzasku zwierzęcia. To jest coś, czego nie można zapomnieć, gwarantuję. Kiedy piszę dla was ten rozdział, to doświadczenie wraca do mnie nieprzerwanie. Wiemy już na pewno: okrutnie traktowany mężczyzna żyje, odzyskuje co pewien czas świadomość i&nbsp;wtedy zdaje sobie sprawę, co z&nbsp;nim się dzieje.</p>

    <p class="tekst">Następuje intensyfikacja: ktoś wpycha do wrzeszczących, pozbawionych warg ust metalowy przedmiot (zgrzyt metalu rozwierającego na siłę zęby!), jeszcze potem większy kij. Celem jest uniemożliwienie zamknięcia ust, prowokowanie dodatkowego cierpienia i&nbsp;podkreślenie pełnej kontroli nad ofiarą. Wyrzynanie mięsa z&nbsp;twarzy trwa, a&nbsp;w&nbsp;tle słuchać muzykę. Kamera nie ukrywa niczego, ale też nie dramatyzuje: rejestruje, dokumentuje, a&nbsp;nagranie ma służyć jako wiadomość dla zewnętrznego świata.</p>

    <p class="tekst">Najbardziej wstrząsający moment nagrania przychodzi jednak dopiero w&nbsp;drugiej części filmu. Wtedy widać, że postać leżąca na podłodze ma wokół siebie coś, co wygląda jak przewody. Początkowo można pomyśleć, że to drut służący do krępowania ciała, ale szybko okazuje się, że są to przewody kroplówek. Zdaniem osób oglądających ten film miały one pompować do organizmu ofiary adrenalinę lub inny środek pobudzający, by jak najdłużej utrzymać ją w&nbsp;stanie pełnej świadomości mimo doznawanego bólu. W&nbsp;efekcie człowiek, który znajduje się w&nbsp;centrum tego makabrycznego spektaklu, całkowicie pozbawiony twarzy, skatowany w&nbsp;sposób przekraczający ludzkie pojęcie, jest skutecznie podtrzymywany przy życiu. To był moment, w&nbsp;którym oprócz obrzydzenia poczułem też żal i&nbsp;smutek. Smutek &ndash; że takie rzeczy dzieją się na świecie i&nbsp;są w&nbsp;dodatku rejestrowane, a&nbsp;żal &ndash; no cóż, po prostu trudno było nie pożałować człowieka zamienionego w&nbsp;krwawy strzęp, poddawanego najgorszym torturom. W&nbsp;pewnej bowiem chwili ofiara, mimo obrażeń i&nbsp;wyczerpania, podejmuje próbę obrony. Udaje jej się wyswobodzić skrępowane ręce i&nbsp;instynktownie próbuje osłonić to, co zostało z&nbsp;twarzy. To odruch czysto ludzki, mechaniczny: kiedy coś zagraża naszej głowie, chwytamy ją bezwiednie. Tutaj jednak gest ten staje się tragiczny, bo ofiara nie tylko nie ma twarzy, ale i&nbsp;dłoni. Próbuje więc osłonić kikutami krwawą masę przed kolejnymi ciosami. Na tym film się urywa.</p>

    <div class="_idgenobjectlayout">
      <div id="calibre_link-137" class="calibre6">
        
      </div>
    </div>

    <p class="tekst">Dla wielu komentujących to właśnie ten moment jest najcięższy do zniesienia nie przez samą brutalność, lecz przez świadomość, że człowiek ten mimo wszystko wciąż żyje, że próbuje się bronić i&nbsp;że jego organizm podtrzymywany chemicznie reaguje aż do samego końca. W&nbsp;relacjach osób, które analizowały to nagranie, często pojawia się określenie „najniższy krąg piekieł” i&nbsp;ta metafora moim zdaniem dobrze oddaje poziom utrwalonego okrucieństwa i&nbsp;odczłowieczenia.</p>

    <p class="tekst">Niektórzy próbują dopatrywać się w&nbsp;tym filmie odwetu: podobne metody stosuje się wobec zdrajców, informatorów lub członków wrogich grup. Ale niezależnie od kontekstu nagranie <span class="italic">Funky Town</span> odsłania dno, w&nbsp;którym przemoc staje się językiem komunikacji, a pozbawiona tożsamości ofiara, zredukowana do biologicznej reakcji, symbolizuje okrucieństwo karteli, lecz także granice ludzkiego pojmowania cierpienia. Po chwili smutek znika, kiedy powraca świadomość, że okaleczony mężczyzna z&nbsp;całą pewnością nie stał się obiektem tej masakry przypadkowo. Kartele w&nbsp;tak bestialski sposób mordują najczęściej zdrajców lub członków innych ugrupowań, często idących z&nbsp;nimi łeb w&nbsp;łeb w&nbsp;kwestii przemocy. W&nbsp;internecie można znaleźć wiele spekulacji na ten temat. Według jednych mężczyzna miał być pedofilem, który wykorzystał dziecko jednego z&nbsp;członków grupy, stąd też na początku makabry słyszymy utwór <span class="italic">Sweet Child O’ Mine</span>. Ja osobiście uważam takie przypuszczenia za chybione, bandyci nie byliby aż tak wysublimowani w&nbsp;doborze muzyki. Bardziej skłonny jestem uwierzyć, że ukarano w&nbsp;taki sposób zdrajcę lub policyjnego informatora &ndash; wtykę. Z&nbsp;takimi kartele się nie patyczkują.</p>

    <p class="tekst1" id="calibre_link-138">Kolejny raz muszę to powiedzieć jasno: ten film możecie zobaczyć bez większych problemów w&nbsp;sieci, nie róbcie jednak tego. Na zamieszkanym przez nas padole łez powstały obrazy, które nawet po jednorazowym obejrzeniu zostaną z&nbsp;wami na zawsze.</p>
  </div>
</div>


<div id="calibre_link-15" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-37">PATOSTREAM W&nbsp;ROSJI</h1>

    <p class="bez_wciecia">3grudnia 2020 roku rosyjska policja odbiera dziesiątki telefonów dotyczących przypadku ekstremalnej przemocy domowej. Nie dzwonią sąsiedzi ani rodzina: alarmują anonimowi widzowie prowadzonej na żywo transmisji. Zszokowani dzwoniący opowiadają, co widzieli: był alkohol, krzyki, przemoc. Wreszcie mówią, że zobaczyli, jak podczas streamingu zabito jedną z&nbsp;jego uczestniczek. Nie chodziło o&nbsp;nagranie wrzucone po fakcie, lecz działo się to w&nbsp;czasie rzeczywistym. Ktoś umierał, a&nbsp;tysiące ludzi tępo wpatrywały się w&nbsp;ekrany, obserwowały agonię. No cóż, w&nbsp;Rosji to nic nadzwyczajnego &ndash; witajcie w&nbsp;świecie tamtejszego patostreamingu.</p>

    <p class="tekst">Rosja słynie z przemocowych, alkoholowych patostreamów, uwłaczających ludzkiej godności, a&nbsp;nazywanych tam <span class="italic">trash stream </span>(śmieciowy stream). Ale śmieci to tylko słowo, za którym kryje się świat, gdzie kamera nie wyłącza się nawet wtedy, gdy na ekranie zaczynają dziać się rzeczy, które okryłyby wstydem nawet najbardziej ubogie moralnie jednostki. W&nbsp;Polsce patostreaming kojarzymy z&nbsp;awanturą, alkoholem czy przemocą domową. W&nbsp;Rosji jest inaczej. To, co u&nbsp;nas stanowi apogeum wynaturzonych filmów, tam jest dopiero punktem wyjścia. Granice są przesuwane tak bardzo, aż zupełnie znikają. Widz płaci, streamer wykonuje &ndash; układ jest czytelny. Im wyższy donate, tym brutalniejsze polecenie. Praktycznie każde z tych poleceń zostanie wykonane: żeby zarobić, trzeba przecież przekroczyć własne granice i&nbsp;na swój sposób wręcz stracić siebie. Aby zostać zapamiętanym, trzeba upodlić kogo innego do granic jego wytrzymałości, a&nbsp;często nawet wyjść poza te granice. Choćby to była własna matka. Czasem wystarczy upodlić przypadkowego gościa, a&nbsp;bywa, że i&nbsp;samego siebie.</p>

    <p class="tekst">To wcale nie jest margines internetu. To gatunek. Format i&nbsp;biznes przynoszący &ndash; niestety &ndash; naprawdę niezłe dochody. W&nbsp;świecie rosyjskich trash streamów alkohol leje się ciurkiem, przemoc jest walutą, a&nbsp;śmierć tylko kolejnym contentem do kliknięcia. Są na przykład kanały, na których wyłącznie testuje się alkohol. Robią to ludzie ciężko uzależnieni od procentów, którzy upijają się na żywo do kompletnego odcięcia świadomości. Widok wymiotujących „testerów” na tych kanałach to norma. Są też streamerzy, którzy poszli o&nbsp;dwa, trzy kroki dalej. Jednym z&nbsp;takich, bardzo popularnych niestety, rosyjskich streamerów jest Mellstroy. To chłopak, który zasłynął tym, że podczas streamów złamał swojej dziewczynie nos uderzeniem pięści. Bywało też, że demolował całe mieszkanie, podpalał je lub łapał swoją dziewczynę za włosy i&nbsp;ku uciesze zdeprawowanej publiczności z&nbsp;impetem walił jej głową o&nbsp;stół.</p>

    <p class="tekst">Jednak „twórca”, o&nbsp;którym dzisiaj opowiem, posunął się dalej o&nbsp;kilka długości.</p>

    <div class="_idgenobjectlayout">
      <div id="calibre_link-139" class="calibre6">
        
      </div>
    </div>

    <p class="tekst">Nazywa się Stanisław Reszetniak. Urodził się 23 października 1990 roku. O&nbsp;jego dzieciństwie wiadomo niewiele, ale niemal na pewno wychowywała go babcia. W&nbsp;szkole Stanisław szybko łapie wszystkie przedmioty związane z&nbsp;komputerami. Technologia więc siłą rzeczy staje się jego pasją, a&nbsp;stopniowo także językiem, za pomocą którego komunikuje się z&nbsp;otoczeniem. Gdy dorasta, trafia do rosyjskiej armii, w&nbsp;której pracuje jako informatyk. Naprawia sprzęt, konfiguruje systemy, ma dostęp do zaplecza, sieci, ale także do zapomnianych wojskowych korytarzy. To mu nie daje oszałamiających dochodów, więc po godzinach Reszetniak uruchamia streamy na Twitchu i&nbsp;YouTubie; miejscem ich nagrywania były najpewniej wspomniane korytarze. Na filmach z&nbsp;tego okresu po prostu gra w&nbsp;proste gry, niewiele przy tym mówiąc. Jest wtedy jednym z&nbsp;licznych twórców podobnych treści. Zero kontrowersji, ale i&nbsp;zero rozgłosu. Koleś z&nbsp;YT, którego nikt nie zapamiętuje. Do czasu.</p>

    <p class="tekst">Ten szczupły brunet z&nbsp;ciałem pokrytym tatuażami (będzie chętnie je eksponował później, występując na streamach w&nbsp;podkoszulkach) kocha imprezy. Alkohol, głośna muzyka, przypadkowi ludzie. Na jednej z&nbsp;takich imprez poznaje Walentinę Grigoriewą, którą wszyscy w&nbsp;skrócie nazywają Walią. To spotkanie zmieni jego życie. W&nbsp;zasadzie to nie tylko jego. O&nbsp;Walii wiadomo niewiele. Lubi imprezy, alkohol i&nbsp;inne używki. W&nbsp;lokalnych klubach jest rozpoznawana. Bramkarze i&nbsp;barmani wiedzą, że kiedy wchodzi, noc będzie długa, a&nbsp;jej udział w&nbsp;imprezie zapewne zakończy się utratą przytomności. Słynie też z&nbsp;szybkich relacji z&nbsp;mężczyznami; z&nbsp;czasem zaczyna zarabiać jako prostytutka. Na zdjęciach widać ładną, drobną młodą kobietę o&nbsp;dziewczęcej urodzie, która z&nbsp;upodobaniem farbuje włosy na wszystkie odcienie różu i&nbsp;miedzi. Podczas jednej z&nbsp;imprez poznaje Stanisława i&nbsp;niemal natychmiast łapią kontakt. Oboje są młodzi, atrakcyjni. Szybko skracają dystans i&nbsp;już niebawem razem piją, biorą narkotyki i&nbsp;spędzają coraz więcej czasu. W&nbsp;końcu decydują się zamieszkać wspólnie. Stanie się to 23 grudnia 2019 roku: wtedy wprowadzają się do lokum wynajmowanego przez Stanisława.</p>

    <p class="tekst">Wspólne życie nie zmienia ich stylu bycia. Imprezy do rana, pijackie kłótnie kończone rzewnymi pojednaniami. Sąsiedzi znają ich: znakiem firmowym jest hałas. Wielokrotne zgłoszenia na policję nie przynoszą skutku. Zdarza się, że libacje trwają tydzień bez przerwy. Taki rytm życia zaczyna przeszkadzać Stanisławowi w&nbsp;pracy. Walia w&nbsp;tym czasie coraz mocniej się do niego przywiązuje i&nbsp;rezygnuje z&nbsp;prostytuowania się, ale nie usuwa ogłoszenia z&nbsp;internetu (to później okaże się istotne). A&nbsp;że oboje kochają pieniądze, zwłaszcza te łatwe, szukają w&nbsp;tym okresie coraz to nowych sposobów na ich zarabianie bez wychodzenia z&nbsp;domu. I&nbsp;najlepiej bez wysiłku.</p>

    <div class="_idgenobjectlayout">
      <div id="calibre_link-140" class="calibre6">
        
      </div>
    </div>

    <p class="tekst">Pomysł na to rodzi się w&nbsp;głowie Stanisława. Zmienia interetowy nick na „Stas Reeflay” i&nbsp;zaczyna streamować bardziej agresywnie. Pojawia się teraz na wizji więcej przekleństw i&nbsp;alkoholu. Widzowie jednak nadal nie płacą za to tyle, by wystarczało na ich styl życia. Wtedy zaostrza kurs i&nbsp;kieruje się w&nbsp;stronę trash streamingu. Content na kanale ewoluuje ze stosunkowo niegroźnych transmisji w&nbsp;wielogodzinne wideozapisy libacji alkoholowych, w&nbsp;trakcie których bardzo często dochodzi do przemocy. Podczas jednej z&nbsp;takich imprez w&nbsp;jego mieszkaniu pojawia się Walentin Ganiczew. Zatrzymajmy się na chwilę przy tej postaci.</p>

    <p class="tekst">Ganiczew jest znanym na osiedlu bezdomnym, upośledzonym alkoholikiem. Uzależnienie od alkoholu w&nbsp;jego przypadku jest tak silne, że każdy dzień Walentina kręci się wokół jednej myśli: jakim sposobem zdobyć butelkę, która powstrzyma drżenie dłoni oraz nada choć trochę koloru szarej, potwornie ciężkiej do zniesienia rzeczywistości. Stanisław w&nbsp;tym duecie zaczyna grać dobrego wujaszka, choć niebezinteresownie. Daje więc wiecznie potrzebującemu Walentinowi dach nad głową, jedzenie i&nbsp;hojnie częstuje wódką lub tanią berbeluchą &ndash; w&nbsp;zamian jednak bierze sobie coś nie do wycenienia: jego wolność i&nbsp;godność.</p>

    <p class="tekst">Na transmisjach u&nbsp;Stasa Walentin staje się zwykłym rekwizytem. Jest jego workiem treningowym lub też jego gości, zależy od fantazji. Widzowie płacą za to, żeby Stanisław wykonywał ich wynaturzone polecenia. Najpierw więc żądają, żeby uderzył Walentina w&nbsp;twarz z&nbsp;otwartej dłoni. Potem z&nbsp;pięści. Ale to nie koniec. Niech Stas przypala go papierosem, gdy Walentin śpi. A&nbsp;teraz niech obleje go lodowatą wodą &ndash; teraz wrzątkiem. Oblewanie wodą i&nbsp;udawanie, że to benzyna. Panika poniżanego mężczyzny i&nbsp;jego strach to najlepsza moneta dla zwyrodniałego audytorium. Takie relacje stanowiły powszedniość odnowionego kanału Stanisława. Jednak dla rozwydrzonej tłuszczy, otępiałej od niskiej jakości internetowego contentu, to wciąż za mało.</p>

    <p class="tekst">Pewnego dnia pojawia się więc donate: kilkaset dolarów za zakopanie Walentina żywcem w&nbsp;ziemi. Każdy normalny (choćby tylko w&nbsp;miarę normalny) człowiek odrzuciłby to z&nbsp;oburzeniem. A&nbsp;Stanisław? No cóż, on bierze kamerę, schodzi z&nbsp;mężczyzną na podwórko, kopie dół, a&nbsp;potem wpycha go tam, zwierzęco przerażonego i&nbsp;kwiczącego ze strachu. Następnie skrupulatnie zasypuje dół ziemią. Walentin wciąż ryczy i&nbsp;wyje, płacze, błaga. Część widzów rechocze, zaspokoiwszy swoje niezdrowe żądania, inni zachowują obojętność. Ale znajdują się i&nbsp;tacy, którzy dzwonią na policję. To jest moment przełomowy w&nbsp;tej opowieści, bo patostream Reszeniaka przestaje udawać rozrywkę, a&nbsp;zaczyna przypominać to, czym jest w&nbsp;istocie: egzekucję. Policja przyjeżdża na miejsce nagrania. Walentin, cały trzęsący się ze strachu, mówi, że „to przecież tylko show”, że nic się nie stało. Stanisław? To żaden dręczyciel, to jego przyjaciel. Nikt go tutaj nie krzywdzi. Tak reaguje człowiek mentalnie złamany, uzależniony od ogromu substancji. Zależny od swojego oprawcy. Mimo zajścia z&nbsp;zakopywaniem żywcem i&nbsp;interwencji funkcjonariuszy katowany Walentin zostaje w&nbsp;tym domu jeszcze przez jakiś czas.</p>

    <p class="tekst">Podczas jednej z&nbsp;kolejnych relacji wszyscy widzą, jak Stanisław kopie go leżącego na podłodze, opluwa, zmusza do picia drinków z&nbsp;własnym moczem. Robi to na oczach wysyłających datki widzów. Podaje mu do spożycia jedzenie, którego lepiej nie opisywać, żeby nie dostać torsji. Walentin zjada je nawet dość chętnie; w&nbsp;ogóle znosi to wszystko. Przecież wiadomo: nie ma dokąd pójść. Poza tym potrzebuje alkoholu, a&nbsp;jego życie dawno przestało należeć do niego. To już nie jest internetowa patologia. To transmitowany na żywo do domów tysięcy ludzi mechanizm przemocy, którego paliwem są łzy uzależnionego człowieka.</p>

    <p class="tekst">W&nbsp;pewnym momencie Walentin przestał pojawiać się na streamach Stasia. Nie udało mi się odnaleźć w&nbsp;sieci, dlaczego tak się stało. Szczerze mówiąc, nie wiem, czy ten mężczyzna dzisiaj żyje. Szukałem intensywnie i&nbsp;w&nbsp;wielu zakamarkach internetu, proszę mi zaufać.</p>

    <div class="_idgenobjectlayout">
      <div id="calibre_link-141" class="calibre6">
        
      </div>
    </div>

    <p class="tekst">Stanisław wobec zniknięcia pierwszej ofiary kieruje teraz swoją chorą agresję w&nbsp;stronę Walii. Od&nbsp;tego momentu życie ich obojga zaczyna skręcać tam, skąd nie ma powrotu. Każda kolejna transmisja z&nbsp;Walentiną w&nbsp;roli głównej przesuwa granice i&nbsp;podnosi poprzeczkę przemocy. Widzowie najpierw chcą tylko awantur po alkoholu, ale to norma i&nbsp;codzienność w&nbsp;wielu rosyjskich domach. Szybko żądają więc czegoś więcej. Chcą na przykład permanentnie oblewania Walii wódką, szarpania jej za włosy, upijania dziewczyny do nieprzytomności, a&nbsp;następnie układania jej ciała na podłodze jak manekina. Publiczność płaci za coraz gorsze upokorzenia. Kiedy jednak i&nbsp;to przestaje wystarczać (a&nbsp;przestaje dość szybko), wysyłają donate za policzkowanie Walentiny, bicie i&nbsp;kopanie jej w&nbsp;brzuch, a&nbsp;nawet za wymyślne maltretowanie, kiedy zasypia. Teraz Walia, podobnie jak niedawno Walentin, staje się towarem.</p>

    <p class="tekst">Kiedy oboje są trzeźwi, widać, że dziewczyna kocha partnera. Patrzy na swojego Stasa, jakby był pępkiem świata; jej świata. On jednak zawsze patrzy na nią jak na narzędzie: lodowato i&nbsp;bez emocji. Traktuje ją jak zdobytą własność, rekwizyt, który ma zarabiać pieniądze i&nbsp;być pod ręką zawsze, kiedy będzie miał ochotę. Od&nbsp;pewnego czasu uważni obserwatorzy widzą, że z&nbsp;tego związku nic nie będzie, a&nbsp;prawdopodobnie skończy się bardzo źle. I&nbsp;ku temu rzeczywiście wszystko zmierza. Wala pije coraz więcej, a&nbsp;z&nbsp;każdą butelką staje się bardziej agresywna. Psychologowie, którzy później przyglądali się sprawie, byli zgodni: odbijała przemoc, którą dostawała. Wreszcie zaczyna przychodzić z&nbsp;nożem na ich spotkania przed kamerą. Na transmisjach powietrze jest naelektryzowane, chwilami namacalnie czuć wzajemną wrogość.</p>

    <p class="tekst">Gdzieś na przełomie 2019 i&nbsp;2020 roku widzowie z&nbsp;każdym tygodniem podkręcają stawkę. Teraz chcą „eksperymentów”. Pewnego dnia jeden pyta, jak Walia reaguje na gaz pieprzowy. Stanisław odpowiada: „Zapłać, to zobaczysz”. Donate pojawia się po chwili. Stanisław wyciąga więc gaz i&nbsp;psika swojej kobiecie w&nbsp;twarz. Ona krzyczy, płacze, próbuje uciec &ndash; on psika dalej. Butelka się kończy, publika rechocze. Walia się dusi i&nbsp;błaga, by Stas przestał. On nie przestaje. Za donate &ndash; wszystko. Znajomi z&nbsp;rozkręcanych w&nbsp;mieszkaniu imprez mówią mu, że przesadza. Każe im się wynosić. Żadne więzi nic dla niego nie znaczą. Krzyki dziewczyny nie robią na nim wrażenia. Podobnie jak jej płacz ani prośby. Przemoc staje się teraz codziennym rytuałem. Za dolara Stas potrafi wziąć talerz i&nbsp;rozbić go na głowie Walii, jakby to była po prostu dobrze opłacona atrakcja wieczoru.</p>

    <p class="tekst">I&nbsp;znowu: w&nbsp;nielicznych trzeźwych chwilach widać wyraźnie, że Walia jest więźniem, który przebywa w&nbsp;tym domu z&nbsp;miłości. Kocha tego przystojniaka (oboje nie są zniszczeni przez alkohol; wyglądają jak para dobrze sytuowanych trzydziestolatków), bo nie potrafi inaczej. Brutal? Być może. Ale za to słodki. Kto by nie kochał <span class="italic">bad boya</span>? W&nbsp;codziennych kontaktach kobieta reaguje jednak jak ktoś, kto dawno już został złamany. Ten związek zapewne opiera się na syndromie sztokholmskim.</p>

    <p class="tekst">Z&nbsp;każdym miesiącem jest coraz gorzej. W&nbsp;2020 roku Walia coraz częściej przeprasza Stanisława po tym, jak zostaje pobita na wizji. Mówi mu, że to ona przegina, choć przecież to on używa przemocy względem niej. Może w&nbsp;każdej chwili uciec, drzwi są otwarte, może też zadzwonić po policję, ale zostaje. Nie dzwoni.</p>

    <p class="tekst">Tymczasem równie zdeprawowani jak oprawca widzowie płacą za kolejne akty przemocy. Każą na przykład wbijać w&nbsp;śpiącą kobietę szpilki, wówczas ta budzi się z&nbsp;wrzaskiem; jest kolejny powód do rechotu. Albo oddawać na nią mocz, najlepiej bezpośrednio na twarz i&nbsp;włosy. Wysyłają też pieniądze, by Stas mieszał jej alkohol z&nbsp;lekami i&nbsp;innymi substancjami, które nie powinny być łączone. Chcą oglądać kobietę w&nbsp;stanie jak najbliższym alkoholowej agonii. Chciałoby się powiedzieć: no ale, do cholery, przecież widzą, jak traci kontrolę nad ciałem, że jest coraz bliżej bardzo złego końca. I&nbsp;co? I&nbsp;nic, to ich tylko nakręca: donate’y rosną jeszcze szybciej. Pieniądze płyną strumieniem, więc para już wkrótce wyprowadza się z&nbsp;blokowiska do domu pod miastem w&nbsp;podmoskiewskiej wiosce Iwanowka. Na streamach widać też lepszą jakość obrazu, wykwintniejszy alkohol i&nbsp;przekąski, jest też więcej przestrzeni. Coraz więcej osób przychodzi na imprezy. Trwają do rana tak jak wcześniej, tylko są teraz głośniejsze i&nbsp;dłuższe.</p>

    <p class="tekst">Stanisław już nie chodzi do pracy w&nbsp;wojskowej jednostce. Coraz częściej bierze zwolnienia, bo nowy styl życia nie pozwala mu wstać na ósmą rano. Transmisje stają się głównym źródłem dochodu, a&nbsp;przemoc &ndash; jego marką. W&nbsp;tym czasie coraz więcej osób zaczyna o&nbsp;nim mówić. Fora internetowe śledzą każdy ruch jego i&nbsp;nękanej przez niego dziewczyny. Na pewno widzą to także służby, ale w&nbsp;żaden sposób nie reagują. Nikt się nie interesuje tym, co dzieje się na transmisjach z&nbsp;tego domu pod miastem. Wszyscy zadają pytanie: jak daleko to zajdzie? Kulminacja nastąpi 2&nbsp;grudnia 2020 roku.</p>

    <div class="_idgenobjectlayout">
      <div id="calibre_link-142" class="calibre6">
        
      </div>
    </div>

    <p class="tekst">To, co wydarzyło się tamtej nocy, nawet dzisiaj trudno uznać za prawdziwe. Na szczęście dokumentujące to nagranie ciągle krąży po sieci. Czy może niestety? Początek wygląda jak setki poprzednich. Stanisław, Walentina i&nbsp;ich znajoma Marina siedzą przy stole, piją wódkę, nalewają sobie nawzajem kolejne szklanki i&nbsp;zamawiają jedzenie. Rozmowa toczy się o&nbsp;niczym, ale między Walentiną a&nbsp;Stanisławem kumuluje się wyczuwalne, fizyczne niemal napięcie. Walia coraz mocniej naciska, żeby chłopak nazwał ich na wizji parą. Marzą jej się zaręczyny, chciałaby czegokolwiek, co potwierdzi jej miejsce u&nbsp;jego boku. On jest obojętny na te naciski. Od&nbsp;dawna traktuje ją przecież jak element wystroju mieszkania, potrzebny wyłącznie do streamów. Jej uczucia nie mają żadnego znaczenia, ponieważ nie da się ich zmonetyzować.</p>

    <p class="tekst">Obecność Mariny tylko dolewa oliwy do ognia. Walia nie znosi innych kobiet obok jej Stanisława. Wie, że rywalka podoba mu się bardziej niż ona. Patrzy więc i&nbsp;rejestruje, że ich rozmowy są lżejsze i&nbsp;dowcipniejsze, wścieka się bezgłośnie, gdy rozmówcy dotykają się niby przypadkiem. Alkohol się kończy, dlatego zaczyna się kłótnia. Stanisław oskarża Walentinę, że kupiła za go mało. Wyzywa ją, szarpie, każe wreszcie iść do sklepu. Stream cały czas trwa, nie ma ani chwili przerwy. Gdy kobieta wychodzi, on i&nbsp;Marina rozluźniają się natychmiast. Żartują z&nbsp;nieobecnej, przeglądają jej stare ogłoszenia z&nbsp;czasów sexworkingu, które wciąż wisiały w&nbsp;sieci. Idą dalej i&nbsp;pokazują je widzom, zachęcając do szyderstw. Komentarze widzów sypią się błyskawicznie. Tysiące widzów piszą o&nbsp;Walii wszystko, co najgorsze. Ta, gdy wraca, widzi na ekranach, co się działo podczas jej nieobecności. Wybucha i&nbsp;z&nbsp;całej siły ciska talerzem w&nbsp;Stanisława, krzyczy, że go nienawidzi. Potem jeszcze bije na odlew w&nbsp;twarz, ale atakowany odpowiada zimno: „Uderz mnie jeszcze raz, to na żywo połamię ci tę gębę”.</p>

    <p class="tekst">Zastraszona w&nbsp;ten sposób kobieta sięga po nóż motylkowy i&nbsp;zaczyna nim grozić. Wszystko jest transmitowane. Stanisław uderza tak mocno, że Walia upada. Wstaje jednak i&nbsp;w&nbsp;amoku zaczyna rozłączać kamerę, zrywać kable. To wystarcza, żeby Stanisława doprowadzić do szału. Dopada ją, szarpie, rzuca na podłogę, a&nbsp;następnie ciągnie po całym pokoju. W&nbsp;pewnej chwili chwyta kobietę za głowę i&nbsp;wali nią z&nbsp;impetem o&nbsp;posadzkę. Chwilę później jeszcze raz, tym razem o&nbsp;blat stołu. Huk słychać bardzo wyraźnie. Walentina traci przytomność, ale przecież stream musi trwać dalej &ndash; i&nbsp;trwa. Marina i&nbsp;Stanisław piją, jakby nic się nie stało. Po pewnym czasie pobita kobieta wstaje, widzowie widzą i&nbsp;słyszą, jak zaczyna przepraszać mężczyznę, tak jakby to ona zrobiła coś złego.</p>

    <p class="tekst">Siada do stołu, pije znowu, co wywołuje u&nbsp;niej kolejną falę agresji. Trzydziestolatka nakręca się coraz bardziej i&nbsp;bardziej, aż wreszcie Marina mówi im obojgu, że ma dość tego wieczoru. Dzwoni po taksówkę, chce wychodzić, zanim wydarzy się coś jeszcze gorszego. Bo sytuacja i&nbsp;tak wymyka się, jak twierdzi, spod kontroli.</p>

    <p class="tekst">Marina jedzie więc do domu, ale impreza w&nbsp;domu patostreamerów trwa, śledzona przez kilkadziesiąt tysięcy par oczu. W&nbsp;pewnym momencie Stanisław słyszy ten charakterystyczny dźwięk, zwiastujący nadejście kolejnego donate. Zwraca zamglone alkoholem oczy ku komputerowi: nie wierzy, dlatego upewnia się jeszcze raz. Internauta przesyła mu 1000 dolarów. To kwota, której Stanisław nigdy nie dostał na żadnym ze swoich streamów, jest podekscytowany. Hojny donator ma jednak szczególne wyzwanie. Stwierdza, że Walia tylko przeszkadza mu w&nbsp;oglądaniu tego, jak Stanisław chleje, i&nbsp;najlepiej by było, gdyby zamknął ją na balkonie. Nie będzie się darła, nie będzie robiła awantur &ndash; po prostu same plusy. Stanisław patrzy raz jeszcze w&nbsp;ekran. Mówi teraz spokojnie do Walii, że widz wysłał tysiąc dolarów, no i&nbsp;nie ma rady: dziewczyna musi teraz wyjść na balkon. Walentina odmawia, argumentuje, że na zewnątrz jest ponad trzydzieści stopni mrozu. Widz najwyraźniej słyszy tę rozmowę, bo precyzuje: Walia ma iść na balkon tylko w&nbsp;staniku i&nbsp;majtkach.</p>

    <p class="tekst">Stanisław powtarza nowe polecenie. Każe jej się rozebrać, ale wtedy kobieta chwyta za nóż i&nbsp;wrzeszczy, że będzie się bronić. To wystarcza, żeby Stas znów brutalnie ją pobił. Zdziera z&nbsp;niej ubranie i&nbsp;niemal nagą ciągnie w&nbsp;stronę balkonu przez cały pokój. Otwiera drzwi, wypycha zszokowaną kobietę na zewnątrz, na mróz i&nbsp;zamyka okno balkonowe. Wraca na fotel, nalewa sobie kolejnego drinka. Czeka na rozwój wydarzeń. Bełkocze coś do czatu, ale mało już można zrozumieć.</p>

    <p class="tekst">A&nbsp;tymczasem za jego plecami słychać narastające dudnienie. To Walia uderza z&nbsp;desperacją w&nbsp;szybę balkonową, krzyczy, błaga, żeby ją wpuścił. On na to ma jedną odpowiedź: musi wytrzeźwieć, więc posiedzi tam minimum pół godziny. A&nbsp;poza tym zapłacone &ndash; wykonane. Relacja live trwa dalej. Po nieznośnie długich piętnastu minutach nawet jego widzowie zaczynają pisać, że przesadza z&nbsp;rygorystycznym wykonaniem polecenia. Przypominają, że jest mróz, a&nbsp;jego kobieta siedzi na zewnątrz w&nbsp;samej bieliźnie. Stanisław wzrusza ramionami: wpuści ją dopiero wtedy, gdy ten komentarz dostanie pięćdziesiąt łapek w&nbsp;górę. Widzowie więc klikają. Po chwili licznik rośnie, a&nbsp;Stanisław wstaje i&nbsp;idzie w&nbsp;stronę balkonu. Otwiera drzwi. Walia leży tam na betonie, nie rusza się i&nbsp;nie reaguje na wołanie.</p>

    <p class="tekst">Stanisław dostaje ataku paniki. Wciąga zmarzłą na kość dziewczynę do środka. Kamera wszystko pokazuje. Jak kładzie ją na podłodze, dotyka jej, błaga, by zaczęła oddychać. Ale ona jest już zimna i&nbsp;nie oddycha. Mężczyzna nie wyczuwa pulsu. Angielski brukowiec „The Mirror” nie odważył się zamieścić choćby skrótu z&nbsp;tego wideo, ale wydrukował zapis kluczowych chwil po wciągnięciu dziewczyny do pokoju. Stanisław &ndash; według tego zapisu &ndash; powtarzał w&nbsp;kółko: „Walia, żyjesz? Króliczku, co się z&nbsp;tobą dzieje? Walia, Walia, cholera, wyglądasz jak martwa. Króliczku, no dalej, powiedz coś. Martwię się. Cholera… nie czuję bicia jej serca”. Stas zwraca się też bezpośrednio do widzów, wszak transmisja wciąż trwa: „Ludzie, brak pulsu… Jest blada. Nie oddycha. Co robić?”. I&nbsp;wreszcie: „Obudź się, Walia, kocham cię, obudź się”. I&nbsp;tak dziewczyna, która całe życie czekała na takie wyznanie, usłyszała je &ndash; miejmy nadzieję, że usłyszała &ndash; dopiero na progu śmierci. „The Mirror” napisał, że Walentina była w&nbsp;ciąży.</p>

    <p class="tekst">Spanikowany patostreamer przenosi bezwładną kobietę na kanapę. Przykrywa kocem, jakby to teraz mogło cokolwiek zmienić. Widzowie patrzą jak zahipnotyzowani. Live trwa dalej, a&nbsp;Stas siada przed kamerką, patrzy w&nbsp;ekran komputera i&nbsp;zaczyna do niego docierać, co się stało. Łzy płyną mu po twarzy, krzyczy, powtarza pytania: „Co ja zrobiłem? Czy ona naprawdę nie żyje? Czy to żart?”. Padające odpowiedzi nie zostawiają złudzeń.</p>

    <p class="tekst">Za oknem powoli zaczyna świtać. Widzowie już dawno zamilkli, a&nbsp;u&nbsp;Stanisława szok zamienia się w&nbsp;panikę. Pierwsi internauci już zdążyli zadzwonić na policję. Stanisław telefonuje wreszcie po karetkę, ale musi minąć kilka minut, zanim służby wejdą do mieszkania. Kamera nadal wszystko pokazuje. Także to, jak ratowniczka pochyla się nad ciałem i&nbsp;stwierdza zgon. Mężczyzna teraz wpada w&nbsp;histerię; pyta, jak to możliwe, i&nbsp;błaga, żeby sprawdzili jeszcze raz. Zirytowana ratowniczka rzuca ironicznie: „Tak, żyje i&nbsp;ma się świetnie. Zaraz wstanie i&nbsp;będzie tańczyć”. Ta scena jest wciąż transmitowana na żywo, więc jej słowa szybko obiegają internet. Zresztą musi być transmitowana, bo jeden z&nbsp;widzów wysyła za to specjalnego donate’a: 1500 dolarów, żeby nie wyłączać kamery. Później ratowniczka przeprosi za swoje słowa, ale i&nbsp;tak poniesie za nie służbowe konsekwencje. Teraz nie wie nawet, że jest częścią transmisji.</p>

    <p class="tekst">Kiedy wreszcie przyjeżdża policja i&nbsp;zabiera ciało, zatrzymuje też Stanisława, który trafia na 48 godzin do aresztu. Zaczyna składać zeznania &ndash; mówi, że był pijany i&nbsp;nic nie pamięta. Twierdzi też, że nigdy by nie skrzywdził Walii. Powtarza, że zamknął ją na balkonie tylko po to, by wytrzeźwiała. Gdy funkcjonariusze naciskają, zaczyna brnąć w&nbsp;absurdalną wersję. Przekonuje mianowicie, że Walia „miała chorobę weneryczną i&nbsp;śmierdziała”, więc „trzeba ją było przewietrzyć”. To jego słowa, zapisane w&nbsp;protokołach.</p>

    <p class="tekst">Sekcja zwłok nie pozostawia wątpliwości: kobieta nie zmarła z&nbsp;powodu wychłodzenia, jak początkowo myśleli widzowie i&nbsp;sam Stanisław. Przyczyną był uraz mózgu spowodowany waleniem jej głową o&nbsp;podłogę, o&nbsp;stół i&nbsp;ciosami zadawanymi z&nbsp;ogromną siłą w&nbsp;twarz. Jednym słowem, to nie był wypadek, lecz zabójstwo. Mimo to sąd uznaje, że Stanisław nie działał z&nbsp;zamiarem pozbawienia życia. Odpowiada więc pośrednio i&nbsp;dostaje najpierw karę dwóch lat pozbawienia wolności. Prokuratura odwołuje się od tak skandalicznie niskiego wyroku, w&nbsp;2021 roku składa apelację, żądając piętnastu lat pozbawienia wolności. Ostatecznie w&nbsp;2022 roku Stanisław Reszetniak zostaje prawomocnie skazany na sześć lat kolonii karnej.</p>

    <div class="_idgenobjectlayout">
      <div id="calibre_link-143" class="calibre6">
        
      </div>
    </div>

    <p class="tekst">Pozornie ta sprawa nie była tak makabryczna i&nbsp;krwawa jak większość tematów, o&nbsp;których opowiadam. Mimo to poruszyła mnie do głębi. To był pierwszy przypadek, gdy kilkudziesięciotysięczna rzesza internautów mogła na żywo oglądać nie tylko proces degeneracji człowieka, ale śmierć podczas transmisji. Zapłacono za wystawienie dziewczyny na mróz, zapłacono za pokazanie, jak wychłodzoną, pobitą Walię ratowały służby. Nikt jej realnie nie pomógł w&nbsp;trakcie tego odczłowieczającego przedstawienia, za to obserwatorów było wielu.</p>

    <p class="tekst1" id="calibre_link-144">Podobnej sprawy nie było nigdy przedtem. Jak się okazało, takich przypadków nie notowano w&nbsp;żadnym innym kraju. Ale Rosja to Rosja, rządzi się własnymi, często zdegenerowanymi prawami. Przesuwanie granic człowieczeństwa jest tam normą.</p>
  </div>
</div>


<div id="calibre_link-16" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-38">KANIBAL CELEBRYTA</h1>

    <p class="bez_wciecia">„Celebryta”, z&nbsp;angielskiego <span class="italic">celebrity</span>, a&nbsp;z&nbsp;łaciny <span class="italic">celebrare</span>, oznacza osobę znaną z&nbsp;tego, że jest znana. Tak właśnie w&nbsp;roku 1961 zdefiniował to określenie Daniel Burstin. Według niego celebrytami nie mogliśmy nazywać aktorów, muzyków, reżyserów, pisarzy czy też bardzo znanych naukowców, ponieważ było to dla nich uwłaczające; mają przecież jakieś zajęcie i&nbsp;właśnie z&nbsp;niego są znani. W&nbsp;dzisiejszych czasach to zdefiniowane lata temu, mające negatywny wydźwięk określenie w&nbsp;oczach wielu osób łaknących sławy przestało być obrazą, a&nbsp;zaczęło powodem do dumy. Pozbawieni godnych uwagi talentów celebryci dziś zajmują bardzo dużo miejsca w&nbsp;zbiorowej świadomości. Często polaryzują opinię na swój temat, głównie przez fakt bycia popularnym, nie ze względu na swoje wyjątkowe osiągnięcia czy zdolności. Antybohater tego rozdziału, urodzony 26 kwietnia 1949 roku Issei Sagawa, był japońskim krytykiem kulinarnym, krytykiem filmowym, mangaką (rysownikiem mang), pisarzem i&nbsp;aktorem. Jednak nie można go nazwać gwiazdą, a&nbsp;właśnie celebrytą: Issei poza wszystkimi wspomnianymi aktywnościami zasłynął głównie tym, że zabił i&nbsp;zjadł kobietę. W&nbsp;tym rozdziale zabieram was do Kraju Kwitnącej Wiśni, gdzie poziom absurdu potrafi zadziwić nawet osoby, które uważają, że widziały już wszystko.</p>

    <p class="tekst">Issei Sagawa urodził się jako wcześniak. Znalazłem gdzieś informację, że po narodzinach dosłownie mieścił się w&nbsp;dłoni ojca. Od&nbsp;pierwszych dni życia był słaby, chorowity i&nbsp;nieustannie balansował między gorączką a&nbsp;zapaleniem płuc. Miał tylko 155 centymetrów wzrostu, a do tego nieprzyjemnie piskliwy i&nbsp;prawie dziecięcy głosik, co sprawiało, że w&nbsp;szkole stał się obiektem drwin. Mimo to w&nbsp;jego wspomnieniach dzieciństwo było wygodne, bogate, pozbawione głodu i&nbsp;chłodu, ale nasycone samotnością. Rodzice dawali mu wszystko, jednak to, czego brakowało mu najbardziej, było poza jego zasięgiem: chodzi o akceptację ze strony rówieśników. Ci codziennie wyszydzali jego mikrą budowę oraz piskliwy głos. Sagawa uciekał więc w&nbsp;swój wymyślony świat, zamykał się z&nbsp;książkami na długie godziny. Fascynowały go przerażające bajki, a&nbsp;najbardziej ta o&nbsp;Jasiu i&nbsp;Małgosi. Młody Issei czytał ją wielokrotnie. W&nbsp;trakcie lektury szczególnie czekał na moment, gdy wiedźma szykuje dzieci do pieca. Czytał ten fragment dziesiątki razy, z&nbsp;coraz większym podnieceniem. Nie erotycznym, jak tłumaczył później, tylko „życiowym”; po prostu czuł wtedy przypływ energii. Wkrótce zrozumiał, że sama idea pożerania drugiego człowieka działa na niego stymulująco i&nbsp;w&nbsp;sposób, jaki ciężko mu opisać.</p>

    <p class="tekst">We&nbsp;wczesnych wspomnieniach wracają też rodzinne zabawy, gdy wujek gonił dzieci jako potwór, a&nbsp;ojciec odgrywał rolę ratującego je samuraja. Sagawa odczuwał coś, czego nikt nie&nbsp;widział: pragnienie, by to on z&nbsp;czasem, gdy dorośnie i&nbsp;okrzepnie, był takim pożerającym ludzi potworem. Pierwszy raz poczuł, że granica między wyobraźnią a&nbsp;rzeczywistością zaczyna się zacierać, gdy w&nbsp;szkole obserwował z&nbsp;ekscytacją drżące udo kolegi. Wpatrywał się w&nbsp;nie i&nbsp;&ndash; jak wspominał&nbsp;&ndash; musiał się powstrzymywać, by nie wgryźć się w&nbsp;drgające ciało. Przyznawał też, że to był moment, w&nbsp;którym „jego świat zewnętrzny łączył się z&nbsp;tym wewnętrznym”. Tak rodziła się obsesja: nie z&nbsp;biedy, przemocy czy nienawiści, lecz z&nbsp;samotności i&nbsp;zderzenia dziecięcej naiwności z&nbsp;pragnieniem siły. Sagawa dorastał, a&nbsp;w&nbsp;jego głowie zaczynał dojrzewać potwór, którego nie nauczył się kontrolować.</p>

    <p class="tekst">Issei dorastał w&nbsp;dostatku, ale wciąż w&nbsp;cieniu ojca, który był człowiekiem wpływowym i&nbsp;majętnym. Jego wewnętrzny świat od początku był wypaczony; składał się ze splotu kompleksów, poczucia niższości i&nbsp;fantazji o&nbsp;przemocy. Już jako chłopiec znajdował chorą przyjemność w&nbsp;zadawaniu bólu zwierzętom, a&nbsp;wraz z&nbsp;dojrzewaniem jego fascynacje zaczęły się łączyć z&nbsp;seksualnością. Wspomina na przykład o&nbsp;zadawaniu cierpienia swojemu psu, a&nbsp;także o&nbsp;dokonywanych na nim aktach zoofilskich. Jeśli marzył o&nbsp;kobietach, to o&nbsp;takich, których nie mógł mieć: wysokich jasnoskórych Europejkach. I&nbsp;już wtedy wiedział, że jego pragnienie w&nbsp;tym zakresie nie dotyczy bliskości, lecz pożarcia ich &ndash; doskonałego w&nbsp;jego mniemaniu &ndash; ciała. Dosłownie, bez żadnych przenośni. Szczególnie marzył o&nbsp;wgryzaniu się w&nbsp;pośladki wybranych pań. Oczywiście te kobiety były w&nbsp;każdym sensie poza jego zasięgiem, między innymi z&nbsp;powodów, które wymieniłem: był niski, zakompleksiony, no i&nbsp;dysponował żałosnym głosikiem, który wywoływał spontaniczny śmiech nawet u&nbsp;osób, które nie chciały go obrazić.</p>

    <p class="tekst">Kiedy wyjechał z&nbsp;rodzinnego Kobe na studia do Tokio, na krótko poczuł się lepiej. Wielkie miasto, anonimowość i&nbsp;akceptacja już dojrzalszych rówieśników pozwoliły mu poczuć coś na kształt normalności. Jednak jego fantazje nie zniknęły. Pewnego dnia, spacerując ulicami miasta, zobaczył kobietę, która ucieleśniała wszystko, o&nbsp;czym dotąd tylko śnił: wysoką Niemkę, blondynkę o&nbsp;jasnej cerze. Śledził ją do jej mieszkania, a&nbsp;kiedy zapadł zmrok, poczekał, aż zaśnie, i&nbsp;dostał się do jej sypialni. Nie wiadomo dokładnie, w&nbsp;jaki sposób to zrobił; tego nigdy nie zdradził. Wiadomo natomiast, co stało się później. Mężczyzna stanął nad jej łóżkiem, kiedy spała. Kobieta obudziła się i&nbsp;w&nbsp;panice zaczęła krzyczeć. Bez trudu udało jej się powalić mikrego napastnika i&nbsp;wzniecić alarm, który ściągnął na miejsce policję. Issei został aresztowany.</p>

    <p class="tekst">To mogła być chwila, która zakończyłaby jego smutną historię, zanim ta przerodziła się w&nbsp;tragedię. Mogłaby, gdyby nie ojciec przyszłego kanibala, Akira Sagawa. Człowiek szczycący się majątkiem i&nbsp;koneksjami zapłacił zaatakowanej kobiecie ogromną sumę za to, by wycofała zarzuty. Sprawa została zatem wyciszona, a&nbsp;Issei uniknął więzienia. Kobieta, której personaliów nigdy nie ujawniono, zniknęła z&nbsp;jego życia, choć być może zawsze już będzie żyła z&nbsp;piętnem tamtej nocy. Właśnie w&nbsp;tej chwili, gdy sprawiedliwość została kupiona, a&nbsp;zbrodnia zatuszowana, zaczęła się tragedia młodego mężczyzny. Od&nbsp;tego momentu nikt ani nic nie miało już powstrzymać Sagawy przed jego upadkiem, który wiązał się ze zbrodnią i&nbsp;chorą żądzą.</p>

    <div class="_idgenobjectlayout">
      <div id="calibre_link-145" class="calibre6">
        
      </div>
    </div>

    <p class="tekst">Mijały miesiące, a&nbsp;wstyd po incydencie w&nbsp;Tokio i&nbsp;wdzięczność wobec ojca nie zatarły w&nbsp;Sagawie pragnienia poznania smaku ludzkiego mięsa. Po trzech latach postanowił zrealizować skrytą fantazję: wyjechał na studia do Paryża, a&nbsp;tam na Sorbonie zapisał się na literaturę europejską. Tu mała dygresja: w&nbsp;kulturze japońskiej bywa opisywany tak zwany syndrom paryski, czyli przesadne wyidealizowanie przez dzieła tamtejszej popkultury i&nbsp;związane z&nbsp;tym rozczarowanie. Co może się nam wydawać dziwaczne, to fakt, że ogrom Japończyków udaje się z&nbsp;tym problemem do psychologa. Dla Sagawy jednak Paryż okazał się raczej okazją niż rozczarowaniem.</p>

    <p class="tekst">Anonimowość wielkiego miasta, jaką dawało Tokio, i&nbsp;akceptacja wśród studentów przyniosły mu szybko ulgę. W&nbsp;Paryżu zyskał sympatię kolegów i&nbsp;koleżanek, a&nbsp;jako zdolny i&nbsp;inteligentny student szybko nawiązywał też przyjaźnie. Jednym słowem, zaczął odbudowywać poczucie własnej wartości. Ale fantazje nie zniknęły: nie widział w&nbsp;kobietach partnerek, lecz obiad, nie tyle seksualny, ile kulinarny obiekt. Wśród jego bliskich przyjaciółek szybko znalazła się też Renée Hartevelt, dwudziestopięcioletnia Holenderka. Korepetytorka, partnerka do najszczerszych rozmów, jednym słowem, osoba, której zaufał. Nawiązali wyjątkową relację. Być może kobieta miała nadzieję na coś więcej niż tylko przyjacielski związek. Któregoś wieczoru bowiem Sagawa zaprosił ją do apartamentu na kolację. Gdy wieczór się rozkręcał, gospodarz rzucił: „Jestem słuchowcem, więc może w&nbsp;ramach ukoronowania idealnego wieczoru przeczytasz mi kilka wierszy?”. Przekonywał, żeby nagrała recytację na dyktafon, aby mógł sobie ją wielokrotnie odtwarzać. Dziewczyna chętnie się zgodziła. Otworzyła książkę z&nbsp;europejską poezją i&nbsp;z&nbsp;perfekcyjną dykcją zaczęła czytać. Kiedy czytała, mężczyzna wstał i&nbsp;poszedł do sypialni po broń. Według źródeł była to dwudziestodwukalibrowa strzelba (informacja nie w&nbsp;pełni potwierdzona); spotkałem się też z&nbsp;relacją, że mógł to być rewolwer.</p>

    <p class="tekst">Tak czy siak, taka czy inna broń, Sagawa wcześniej rozważał zmordowanie i&nbsp;zjedzenie jakiejś nieznanej mu kobiety, najchętniej prostytutki. Za każdym razem jednak powstrzymywał go strach przed ewentualną zemstą opiekuna kobiety lekkich obyczajów oraz przed potencjalnymi chorobami, jakie mógłby złapać, jedząc jej ciało. Ostatecznie postanowił więc zaatakować przyjaciółkę. Ona wydawała mu się czysta, wiedział, że będzie doskonale smakować.</p>

    <p class="tekst">Feralnego wieczoru, gdy Renée recytowała, młody Japończyk wrócił z&nbsp;bronią z&nbsp;sypialni i&nbsp;znienacka, od tyłu oddał strzał w&nbsp;głowę. Po wystrzale kobieta upadła, a&nbsp;Sagawa sekundę po niej po prostu zemdlał z&nbsp;nadmiaru emocji. To właśnie był moment, który zamknął etap planowania i&nbsp;przesunął fantazje w&nbsp;sferę czynów. W&nbsp;jednym z&nbsp;późniejszych wywiadów powie: „Autopsja wykazała, że broń nie była na tyle silna, żeby przestrzelić jej czaszkę na wylot. Wydawało mi się, że nabój kręcił się w&nbsp;kółko w&nbsp;jej głowie. Przez ułamek sekundy chciałem zadzwonić po karetkę, ale po chwili pomyślałem sobie: »Daj spokój, nie bądź głupi. Marzyłeś o&nbsp;tym od 32 lat, a&nbsp;teraz to się naprawdę dzieje!«”. Muszę teraz po raz kolejny ostrzec czytelników, że to, co opowiadam poniżej, jest drastyczne. Nie&nbsp;szukajcie zdjęć z&nbsp;tej sprawy, a&nbsp;jeżeli to zrobicie, z&nbsp;pewnością zostawią w&nbsp;was niezatarty ślad.</p>

    <div class="_idgenobjectlayout">
      <div id="calibre_link-146" class="calibre6">
        
      </div>
    </div>

    <p class="tekst">Po odzyskaniu przytomności Issei stanął twarzą w&nbsp;twarz z&nbsp;konsekwencjami swojego czynu: Renée nie żyła. Pierwsza myśl o wezwaniu policji została szybko stłumiona przez decyzję, która zrodziła się z&nbsp;jego fantazji. Zamiast zgłosić zbrodnię, zabrał się do rozczłonkowania ciała młodej kobiety i&nbsp;realizacji swoich od lat pielęgnowanych pragnień. Zdjął więc z&nbsp;niej ubrania, a ciało ułożył w&nbsp;pozycji na brzuchu, żeby mieć łatwiejszy dostęp do pośladków. Wgryzł się w&nbsp;nie w&nbsp;pierwszej kolejności. Jak sam opisywał, gdy ugryzł je po raz pierwszy, było to dla niego „trudne do przeżucia” i&nbsp;prawie naciągnął sobie jakiś mięsień w&nbsp;szczęce. Przykro mi, ale nie potrafię wykrzesać w&nbsp;sobie współczucia. Tym bardziej że Sagawa, aby rozładować frustrację, zgwałcił martwe ciało kobiety.</p>

    <p class="tekst">Czy był zadowolony z&nbsp;tego, co zrobił? Czy to go usatysfakcjonowało, było spełnieniem marzeń? Znów oddajmy mu głos: „Moim prawdziwym marzeniem było jedzenie jej żywego ciała. Choć nikt mi nie wierzy, moim celem było tylko zjedzenie jej ciała, a&nbsp;niekoniecznie zabicie jej. Do dziś myślę, że gdyby pozwoliła mi się spróbować, tylko odrobinkę, to kto wie? Gdybyśmy spędzili ze sobą jeszcze jeden wieczór przy kolacji i&nbsp;rozmowie o&nbsp;naszych rodzinach, nie mógłbym jej zabić”.</p>

    <p class="tekst">Tak więc po nieudanym ugryzieniu Sagawa poszedł do sklepu po nóż rzeźnicki. Oto fragment jego autobiografii zatytułowanej <span class="italic">In the Fog</span>: „Pierwszą rzeczą, którą uczyniłem, było przecięcie jej pośladka. Nieważne, jak głęboko ciąłem, jedyną rzeczą, jaką widziałem, był tłuszcz pod skórą. Wyglądał obrzydliwie, jak kukurydza, i&nbsp;trochę mi zajęło, zanim dostałem się do czerwonego mięsa. W&nbsp;momencie, w&nbsp;którym je zobaczyłem, oderwałem kawałek palcami, wsunąłem do ust i&nbsp;było to dla mnie absolutnie niesamowite, wręcz historyczne przeżycie”. Przez kolejne dwa dni będzie na przemian mdlał, po przyjściu do świadomości gwałcił coraz bardziej pocięte zwłoki, a&nbsp;potem odcinał i&nbsp;zjadał kolejne ich kawałki. Późniejsze ekspertyzy potwierdzą rozczłonkowanie ciała i&nbsp;fakt, że pewne części były spożywane surowe, inne &ndash; po obróbce cieplnej.</p>

    <p class="tekst">Sagawa przechowywał fragmenty mięsa na papierowych talerzach. W&nbsp;kolejnych godzinach przeprowadzał na nich proste zabiegi przygotowawcze przed spożyciem. W&nbsp;raportach pojawiają się też bardziej szczegółowe i&nbsp;budzące grozę informacje: zjadł jej nos, usta, piersi, fragment łydki, oba uda, spore części pośladków, wszystkie części intymne, a&nbsp;także odciął głowę, za pomocą której wielokrotnie w&nbsp;ciągu tych dwóch dni zaspokajał swoje potrzeby seksualne. Szukał też urozmaicenia w&nbsp;kulinarnym kanibalistycznym rozbestwieniu. Gdy nie mógł wchłonąć mięsa, kawałki przydatne do dalszego spożycia chował do plastikowych torebek i&nbsp;trzymał w&nbsp;lodówce. Całą resztę &ndash; a&nbsp;więc szkielet, ścięgna, narządy wewnętrzne &ndash; zaczął rozcinać, porcjować i&nbsp;pakować do dwóch ogromnych walizek. Schował do nich ramiona, niezjedzoną część torsu i&nbsp;to, co zostało z&nbsp;nóg, oraz nadgryzioną i&nbsp;mocno zmaltretowaną głowę kobiety. Wiedział, że nie będzie mógł długo trzymać tego makabrycznego bagażu w&nbsp;mieszkaniu (zapach!! sąsiedzi!!), więc postanowił jak najszybciej się go pozbyć.</p>

    <p class="tekst">Kiedy Issei Sagawa próbował to zrobić, znów zabrał się do sprawy metodycznie i&nbsp;zamówił taksówkę. Kierowca, widząc drobnego Japończyka dźwigającego dwie ogromne torby, zapytał żartem, co w&nbsp;nich wiezie. Sagawa odpowiedział półgębkiem: „Trupa”. Taksówkarz uznał to za makabryczny żart i&nbsp;ruszył w&nbsp;stronę Lasku Bulońskiego, popularnego miejsca spacerów całych rodzin, pełnego biegaczy i&nbsp;studentów odpoczywających na trawie. Tam morderca wysiadł z&nbsp;bagażami, które były niemal jego rozmiaru, i&nbsp;zaczął rozglądać się po zatłoczonym parku, szukając miejsca, gdzie mógłby ukryć ich zawartość. Niebawem z&nbsp;walizek zaczęła jednak wyciekać krew i&nbsp;sprawa stała się bardzo pilna. Przechodnie bowiem orientowali się, że coś jest nie tak. Najpierw nastąpiła konsternacja, potem krzyki, wreszcie wezwano policję. Spanikowany Sagawa rzucił torby i&nbsp;uciekł. Zatrzymano go dopiero po czterech dniach.</p>

    <div class="_idgenobjectlayout">
      <div id="calibre_link-147" class="calibre6">
        
      </div>
    </div>

    <p class="tekst">Gdy wydawało się, że sprawiedliwość w&nbsp;końcu dosięgnie sprawcę i&nbsp;jego niezdrowe zapędy zostaną ukarane, jego ojciec Akira Sagawa po raz kolejny użył wpływów i&nbsp;pieniędzy. Tak więc lata 1981&ndash;1983 kanibal i&nbsp;morderca spędził w szpitalu psychiatrycznym, oglądając ulice Paryża przez okno. Po tym czasie jego ojciec doprowadził do ekstradycji do Japonii. Tam Issei został uznany za niezdolnego do udziału w&nbsp;procesie i&nbsp;znów skierowany do szpitala psychiatrycznego. W&nbsp;teorii miał spędzić tam resztę życia. W&nbsp;praktyce jednak stało się inaczej.</p>

    <p class="tekst">Japońskie media szybko uczyniły z&nbsp;niego bohatera sensacji nie tyle ze względu na samą zbrodnię, ile na sposób, w&nbsp;jaki o&nbsp;niej mówił. Sagawa bowiem chętnie udzielał wywiadów, w&nbsp;których bez emocji tłumaczył, że jego motywem od samego początku do nieplanowanego ujęcia była chęć „posmakowania ciała kobiety”. Twierdził, że to jego fetysz, nie choroba, gdyż on uważa się za całkowicie zdrowego. Podczas gdy Francja przeżywała kolejno szok, odrazę i&nbsp;współczucie dla ofiary, część japońskiej opinii publicznej potraktowała mordercę kanibala jak osobliwość kulturową, a&nbsp;nie zbrodniarza. Występował więc w&nbsp;telewizji, pisał artykuły do poczytnych gazet i&nbsp;portali, był zapraszany do udziału w&nbsp;programach rozrywkowych. W&nbsp;tym sensie stał się zatem celebrytą i&nbsp;symbolem zacierania granicy między przestępstwem a&nbsp;widowiskiem.</p>

    <div class="_idgenobjectlayout">
      <div id="calibre_link-148" class="calibre6">
        
      </div>
    </div>

    <p class="tekst">Zanim przejdziemy dalej: warto zatrzymać się przy tym, w&nbsp;jaki sposób Issei Sagawa &ndash; człowiek, który zamordował, zjadł i&nbsp;zbezcześcił ciało kobiety &ndash; wydostał się z&nbsp;Francji do Japonii. Na pierwszy rzut oka brzmi to jak ponury żart, ale to rzeczywiście się wydarzyło. Ojciec Sagawy wybrał na pełnomocnika swojego syna Philippe’a&nbsp;Lemaire’a, adwokata mającego wówczas znakomite kontakty w&nbsp;ministerstwie zdrowia. To on przekonał sąd, że Issei jest całkowicie niepoczytalny, a&nbsp;jego leczenie w&nbsp;szpitalu psychiatrycznym we Francji byłoby nieuzasadnione. Argument brzmiał: Sagawa jest obywatelem Japonii, więc francuski podatnik nie powinien ponosić kosztów jego utrzymania. Trzeba go odesłać do kraju pochodzenia. I&nbsp;tak się właśnie stało. Francja wyraziła zgodę na przekazanie więźnia Japonii.</p>

    <p class="tekst">Gdy informacja o&nbsp;transporcie „kanibala z&nbsp;Kobe” trafiła do mediów, w&nbsp;sprawę włączył się japoński dziennikarz i&nbsp;literaturoznawca Inuhiko Yomota. Przeprowadził z&nbsp;Sagawą obszerny wywiad, w&nbsp;którym ten ze szczegółami opisał zbrodnię i&nbsp;swoje motywy. Publikacja rozmowy rozpoczęła coś, co można bez wielkiej przesady nazwać karierą medialną Sagawy.</p>

    <div class="_idgenobjectlayout">
      <div id="calibre_link-149" class="calibre6">
        
      </div>
    </div>

    <p class="tekst">Zgodnie z&nbsp;francuskim orzeczeniem Sagawa po powrocie do kraju miał trafić do specjalnego zakładu, gdzie byłby leczony do końca życia. Jednak nigdy nie został tam skierowany. Zamiast tego umieszczono go w&nbsp;Szpitalu Matsuzawa, gdzie po krótkich badaniach uznano go za człowieka w&nbsp;pełni poczytalnego i&nbsp;zdrowego psychicznie. Od&nbsp;tej chwili nie był już przestępcą w&nbsp;rozumieniu prawa. Został wolnym obywatelem. Sprawa zrobiła się jeszcze ciekawsza, gdyż Francja też uznała sprawę za zakończoną, zamknęła akta i&nbsp;nie mogła przekazać Japonii żadnych dodatkowych dowodów ani dokumentacji medycznej. Ten proceduralny splot decyzji, połączony z&nbsp;politycznymi koneksjami rodziny Sagawy, sprawił, że &ndash; jakkolwiek brzmi to szokująco &ndash; morderca ostatecznie uniknął jakiejkolwiek odpowiedzialności karnej.</p>

    <p class="tekst">Niektórzy nazwą to teorią spiskową, inni chłodnym rachunkiem wpływów, ale ja zwracam uwagę czytelników na fakt, że Akira Sagawa był człowiekiem bogatym i&nbsp;doskonale zorientowanym w&nbsp;strukturach władzy zarówno w&nbsp;Japonii, jak i&nbsp;w&nbsp;Europie. To dzięki temu jego syn wyszedł z&nbsp;roli pacjenta i&nbsp;więźnia prosto przed obiektywy kamer bez żadnych większych przeszkód ze strony aparatów sprawiedliwości obu państw.</p>

    <p class="tekst">Nieco ponad cztery lata od popełnienia paryskiej zbrodni, w&nbsp;sierpniu 1986 roku, Issei Sagawa opuścił zakład psychiatryczny jako zupełnie wolny człowiek. Japońskie media natychmiast wyczuły sensację i&nbsp;moment, w&nbsp;którym można wykreować kolejnego bohatera, co z&nbsp;tego, że wątpliwego moralnie. Brukowce i&nbsp;telewizje oszalały. Nazywano go japońskim Hannibalem Lecterem, geniuszem zła, człowiekiem, który przekroczył granice. Zamiast potępienia dostawał nieustannie atencję i&nbsp;zaproszenia do śniadaniówek, talk-show, kolorowych magazynów. Siedział w&nbsp;studiach telewizyjnych uśmiechnięty, na pozór skromny, opowiadając o&nbsp;swojej zbrodni z&nbsp;makabrycznym i&nbsp;budzącym prawdziwy niepokój opanowaniem. Widzowie reagowali śmiechem na kolejne bon moty. W&nbsp;Japonii lat osiemdziesiątych ta zbrodnia stała się rozrywką.</p>

    <p class="tekst">Sagawa bowiem bardzo szybko zrozumiał, że jego nazwisko może być chodliwym towarem, tylko musi to dobrze rozegrać. Napisał ponad dwadzieścia pozycji, w&nbsp;tym autobiografię <span class="italic">In the Fog</span>, i&nbsp;zaczął tworzyć niezwykle popularne mangi. Jego rysunki, toporne i&nbsp;niechlujne, chętnie kupowano nie dla treści, lecz dla nazwiska autora. Najsłynniejszy z komiksów, <span class="italic">Sagawa-san</span>, odtwarzał jego paryski czyn scena po scenie. Przeczytałem tę mangę i&nbsp;po raz kolejny powtórzę: serdecznie odradzam pójście w&nbsp;moje ślady. Jest tam na przykład scena, gdy Issei obcina pierś kobiecie, ogląda z&nbsp;obrzydzeniem tłuszcz w&nbsp;jej wnętrzu i&nbsp;wyrzuca za siebie. Inna sekwencja obrazków to kłopoty z&nbsp;wgryzaniem się w&nbsp;pośladek ofiary. Narysował także, jak uprawia seks ze zwłokami. Zgodzimy się, że jest to po prostu chore. Egzemplarze tej mangi osiągały i&nbsp;nadal osiągają jednak bardzo wysokie ceny.</p>

    <p class="tekst">Na tym popularność kanibala się nie skończyła. Zagrał też w&nbsp;kilku filmach z&nbsp;pogranicza soft porno, w&nbsp;których wcielał się w&nbsp;rolę &ndash; no właśnie, w&nbsp;rolę kanibala. Występował w&nbsp;scenach będących aluzją do tego, co zrobił naprawdę. Publiczność płaciła, producenci zarabiali, a&nbsp;on stawał się celebrytą pełną gębą. Pisał również felietony do brukowców; w&nbsp;jednym z&nbsp;nich prowadził nawet poczytną rubrykę kulinarną, recenzując sushi bary. W&nbsp;innym opisywał filmy grozy. Rzucało się w&nbsp;oczy, że media traktowały go jak ekscentrycznego artystę, nie jak człowieka, który powinien ponieść karę. Kobiety pisały do niego listy, w&nbsp;których prosiły, by je „zjadł”. Niektóre spotkał osobiście, z&nbsp;dostępnych danych nie wynika, by którakolwiek została skrzywdzona.</p>

    <div class="_idgenobjectlayout">
      <div id="calibre_link-150" class="calibre6">
        
      </div>
    </div>

    <p class="tekst">Wszystko to działo się naprawdę. I&nbsp;przez długie lata Japonia nie potrafiła na to spojrzeć z&nbsp;odrazą. Dopiero po czasie dostrzeżono, że nie był symbolem niczego &ndash; ani choroby, ani artystycznego buntu, ani refleksji nad złem. Był po prostu mordercą, którego świat wyniósł na piedestał. Sagawa całymi latami był częstym gościem japońskich talk-show. Prowadzący żartowali z&nbsp;nim jak z&nbsp;celebrytą. W&nbsp;jednym z&nbsp;programów pytano go na przykład, dlaczego chciał zjeść Europejkę, a&nbsp;nie Japonkę. Uśmiechnął się wtedy zimno i&nbsp;odpowiedział: „Teraz interesują mnie już tylko kobiety azjatyckie”. Publiczność zanosiła się od śmiechu, a&nbsp;brawom nie było końca. W&nbsp;kraju, który słynął z&nbsp;dystansu do przemocy, śmierć stała się materiałem do żartu.</p>

    <p class="tekst">Czy stracił swoje ohydne skłonności? Tak o&nbsp;tym mówił w&nbsp;przywoływanym już wywiadzie, którego w&nbsp;2010 roku udzielił Tomokazu Kosudze („Vice”): „Najsilniej odczuwam (kanibalistyczne skłonności) w&nbsp;okolicach czerwca, kiedy kobiety noszą lżejsze ubrania i&nbsp;odsłaniają więcej gołego ciała. Na przykład dzisiaj, idąc do metra, zobaczyłem dziewczynę z&nbsp;naprawdę ładnym tyłeczkiem. Kiedy widzę takie rzeczy, marzę o&nbsp;tym, żeby zjeść jeszcze kogoś, zanim umrę. Wciąż tego pragnę. Tym razem chciałbym zjeść Japonkę. Myślę, że najlepszym sposobem na wydobycie z&nbsp;mięsa jego naturalnego smaku jest przyrządzenie go jako sukiyaki albo shabu shabu (lekko gotowane mięso, cięte w&nbsp;cienkie paski). Czy możesz w&nbsp;twoim piśmie dać ogłoszenie, że poszukuję na ochotnika ludzi, którzy dadzą się zjeść?”.</p>

    <p class="tekst">Z&nbsp;czasem jednak jego popularność gasła. Nakręcił kilka filmów, napisał kolejne książki, ale temat się wypalił. Nie zabił ponownie, a&nbsp;więc przestał być interesujący. Media przestały dzwonić. Rodzina odwróciła się od niego, wszyscy poza bratem, który opiekował się nim do końca. W&nbsp;2013 roku Sagawa doznał udaru i&nbsp;trafił na wózek inwalidzki. Zmarł w&nbsp;2022 roku 24 listopada. W&nbsp;wywiadach mówił, że chciałby zostać zjedzony przez kobietę &ndash; uważał to za „sprawiedliwą śmierć”. Na szczęście nigdy się to nie stało. Pięć lat przed jego śmiercią powstał film <span class="italic">Cannibal</span>. Pokazuje schorowanego Sagawę w&nbsp;domu, karmionego przez brata. W&nbsp;jednej ze scen brat pyta go cicho: „Czy mnie też byś zjadł?”, ale nie otrzymuje odpowiedzi.</p>

    <p class="tekst1" id="calibre_link-151">Japońska kultura od dawna igrała z&nbsp;granicami makabry &ndash; w&nbsp;literaturze, grach, filmach. Zawsze potrafiła przestraszyć, zawsze szła dalej niż inne. Ale historia japońskiego kanibala pokazała coś więcej: że granice można nie tylko przesunąć, lecz też oklaskiwać ich przekroczenie. I&nbsp;gdy patrzę na to z&nbsp;dystansu, trudno mi nie pomyśleć, że był to jeden z&nbsp;pierwszych freak show nowoczesności: zapowiedź epoki, w&nbsp;której wszystko da się sprzedać, nawet ludzkie mięso. Jeśli dobrze wygląda w&nbsp;świetle reflektorów.</p>
  </div>
</div>


<div id="calibre_link-17" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-39">UPIORNE LALKI ANATOLIJA MOSKWINA</h1>

    <p class="bez_wciecia">Ten rozdział muszę zacząć cytatem z&nbsp;<span class="italic">Białej gorączki</span> Jacka Hugo-Badera &ndash; i&nbsp;niech to będzie swoistym mottem. „W&nbsp;Rosji ludzie dzicy, bardzo agresywni. Jak w&nbsp;głuszy samochód nawali, a&nbsp;noc idzie, od razu w&nbsp;głąb lasu. Tam stawiać namiot. &ndash; Zima za pasem. &ndash; Do lasu, mówię. Do wilków, nie do ludzi”. Tak, coś w&nbsp;tym jest… Nie ma co się oszukiwać, rosyjska policja miała wielokrotnie okazję hartować charakter i&nbsp;twardość, ścigając takich psychopatów jak Andriej Czikatiło, Aleksander Piczuszkin czy słynny Michaił Popkow. Jednak historie tych seryjnych morderców, opowiadane sobie szeptem przez rosyjskich policjantów, nie są rodzajem „wewnętrznego boogeymana” mundurowych ze Wschodu. Taką sprawą jest przypadek Anatolija Moskwina.</p>

    <p class="tekst">Sfatygowany kalendarz wiszący na komendzie wskazywał 2&nbsp;listopada 2011 roku. Widok, który zobaczyła policja po wejściu do mieszkania Anatolija, sprawił, że trzech funkcjonariuszy musiało długimi miesiącami korzystać z&nbsp;pomocy psychiatrycznej, a&nbsp;jeden w&nbsp;ogóle zrezygnował ze służby. Całe mieszkanie dosłownie tonęło w&nbsp;bałaganie i&nbsp;jako żywo nasuwało myśl, że osoba zamieszkująca je choruje na zbieractwo. Setki książek, słoiki, gazety, broszury, walające się swetry i&nbsp;inne części garderoby. W&nbsp;całym tym chaosie najbardziej w&nbsp;oczy rzucały się jednak znajdujące się w&nbsp;wielu miejscach naturalnej wielkości lalki. Ich ciała zdobiły zimowe kurtki, białe pończochy, różowe rajstopy, kolorowe sukienki. Na twarzach mały papierowe i&nbsp;woskowe maski, oczy z&nbsp;guzików, niektóre z&nbsp;twarzy przykryte były grubą warstwą naciągniętych na nie pończoch. Spoglądający na nie funkcjonariusze czuli niewytłumaczalny dla nich strach. To nic dziwnego, ponieważ przez guzikowe oczy nie spoglądały na nich zabawki, a&nbsp;dziecięce zwłoki. Kiedy z&nbsp;jednej z&nbsp;martwych dziewczynek wydobył się dźwięk zamontowanej w&nbsp;jej ciele pozytywki, z&nbsp;gardła najmłodszego z&nbsp;rosyjskich stróżów prawa wydobył się krzyk przypominający wycie rannego zwierzęcia. Kim był doskonale wykształcony człowiek, który wyciągnął z&nbsp;grobów zwłoki, oraz jak spadł na dno człowieczeństwa? Zapraszam was w&nbsp;podróż na cmentarz.</p>

    <div class="_idgenobjectlayout">
      <div id="calibre_link-152" class="calibre6">
        
      </div>
    </div>

    <p class="tekst">Życie w&nbsp;Związku Radzieckim końcówki lat sześćdziesiątych i&nbsp;początku siedemdziesiątych z&nbsp;pewnością nie należało do najłatwiejszych. Ogromne załamanie gospodarcze, kryzys nakładający się na kolejny kryzys, duży odsetek bezrobotnych oraz naprawdę srogie zimy, które sprawiały, że często obywatele kolorowali szarą rzeczywistość, wypijając przemysłowe ilości wódki. Urodzony 1&nbsp;września 1966 roku w&nbsp;mieście Gorki (obecnie: Niżny Nowogród) Anatolij jako dziecko nie wyróżniał się niczym specjalnym, nie sprawiał też jakichś wielkich problemów rodzicom. Wręcz przeciwnie, byli z&nbsp;niego naprawdę bardzo dumni. Moskwin od najmłodszych lat wydawał się ponadprzeciętnie inteligentny. Dzieci z&nbsp;klasy mówiły o&nbsp;nim: „ten, co zna wszystkie stolice świata i&nbsp;szybko liczy w&nbsp;pamięci”, ale nikt naprawdę nie wiedział, co kryje się za jego zdystansowanym spojrzeniem. Uczył się doskonale, miał fenomenalną pamięć, potrafił przytaczać z&nbsp;pamięci całe akapity z&nbsp;książek. Nauczyciele lubili się nim chwalić, jednak rówieśnicy go unikali. Po szkolnym korytarzu zawsze szedł sam; widzę go z&nbsp;tornistrem ze skaju przewieszonym przez ramię, trzymającego książki zbyt mocno, jakby chciał i&nbsp;mógł zasłonić się nimi przed okrutnym dla niego światem.</p>

    <p class="tekst">Na przerwach dzieci rzucały w&nbsp;niego papierowymi kulkami, ktoś nieraz przewrócił go w&nbsp;błoto, kto inny zabrał mu drugie śniadanie. Anatolij nie znał języka podwórka, nie czuł żadnej więzi z&nbsp;rówieśnikami. Nie potrafił żartować, nie rozumiał też aluzji. Z&nbsp;czasem przestał nawet próbować się dopasować. Rodzice, zwykli nauczyciele, nie widzieli w&nbsp;tym nic niepokojącego. Cieszyli się, że ich syn poświęca się nauce, że zamiast włóczyć się po ulicach, dużo czyta. Nikt nie dostrzegał, że chłopiec zaczynał tworzyć własną cichą logikę samotności. To wtedy, w&nbsp;okresie dzieciństwa, wydarzyły się rzeczy, o&nbsp;których nie opowiadał nigdy wprost. Później policjanci mówili o&nbsp;nich jako o&nbsp;momentach granicznych, które odciskają się w&nbsp;człowieku jak pieczęć. Świat po nich staje się inny, a&nbsp;po czymś takim człowiek już nie wraca do zwykłego rytmu. W&nbsp;jego życiu były dwa takie zdarzenia. Pierwsze, brutalne i&nbsp;upokarzające, którego ślad pozostał w&nbsp;jego spojrzeniu. Drugie: bardziej niepokojące, zaowocowało izolacją i&nbsp;milczeniem.</p>

    <p class="tekst">Pierwsze wydarzenie zaczęło się wręcz banalnie. Pewnego wieczora chłopak wrócił ze szkoły, a&nbsp;duża część tej drogi biegła przez cmentarz. Zresztą trudno, żeby było inaczej, skoro okolica, w&nbsp;której mieszkał, była dosłownie usiana cmentarzami. To było normalne, że ludzie skracali sobie czasem drogę, idąc przez którąś z&nbsp;nekropolii. Anatolij tego wieczoru został napadnięty przez starszego mężczyznę, bardzo ciężko pobity i&nbsp;zgwałcony. To było traumatyczne wydarzenie, powodujące potężne pęknięcie w jego psychice. Kolejne co prawda nie było już tak brutalne, ale sprawiło, że pęknięcie zamieniło się w&nbsp;potężną ziejącą dziurę. Wówczas zakiełkował w&nbsp;nim prawdziwy mrok… Któregoś dnia wziął udział w&nbsp;szkolnym czynie społecznym, polegającym na oczyszczaniu miasta. Nazywało się to subotnikiem &ndash; bo zazwyczaj wykonywano je w&nbsp;sobotę. Większość czytelników pewnie kojarzy te czyny, zwłaszcza ci urodzeni w&nbsp;latach siedemdziesiątych. Chodziliśmy z&nbsp;reklamóweczkami i&nbsp;zbieraliśmy papierki, czasem grabiliśmy też liście na skwerach. Anatolij brał udział właśnie w&nbsp;takim subotniku, gdy spotkało go coś zatrważającego.</p>

    <p class="tekst">Gdy zbyt daleko zapuścił się i&nbsp;oddalił od grupy, zawędrował do dzielnicy miasta, której nie za bardzo kojarzył. W&nbsp;pewnym momencie dojrzał dziwny dom z&nbsp;tajemniczymi ludźmi gromadzącymi się wokół i&nbsp;wchodzącymi do wnętrza. Ciekawość wzięła górę i&nbsp;postanowił podejść. Zanim wszedł do środka, dojrzał przez okno zgromadzenie osób ubranych na czarno, rozstawione na podłodze świece i&nbsp;coś, co przypominało mu trumnę na środku pokoju. Nie był w&nbsp;stanie określić, czy była to na pewno trumna i&nbsp;kto tam był wewnątrz. Z&nbsp;jakąś chorą fascynacją wpatrywał się w&nbsp;tę groteskową scenę, a&nbsp;wtedy podszedł do niego ubrany na czarno mężczyzna, prosząc, żeby wszedł do środka. Przekonywał, że mają do niego ogromnie ważną prośbę. Anatolij początkowo się opierał, jednak skuszony słodyczami i&nbsp;pieniędzmi postanowił wejść. Przekonał się, że to, co wyglądało na trumnę, było nią istotnie; wewnątrz leżała mała dziewczynka. Była to Natasza Pietrowa, opuściła ten padół łez w&nbsp;wieku zaledwie jedenastu lat. Do chłopca podeszła matka Nataszy, mówiąc, że wynagrodzi go bardzo sowicie cukierkami, da też ogromny kosz owoców i&nbsp;zapłaci żywą gotówką, jeżeli pomoże martwej Nataszy w&nbsp;zaznaniu spokoju po śmierci. Chłopak zaczął płakać, chciał wyjść z&nbsp;upiornego domu, ale został przytrzymany siłą. Został więc, chcąc nie chcąc, ze zwłokami.</p>

    <p class="tekst">Zdecydował się spełnić prośbę matki zmarłej. Usłyszał, że ma wziąć udział w&nbsp;rytuale, podczas którego będzie musiał kilkukrotnie pocałować martwe dziecko w&nbsp;czoło. Na początku bardzo się opierał, płakał, jednak zaczęto na siłę przykładać jego głowę do twarzy zmarłej, więc „całował” ją, rycząc już wniebogłosy. „Dorosły przycisnął moją twarz do bladego czoła dziewczyny w&nbsp;haftowanej czapce, a&nbsp;ja nie mogłem zrobić nic innego, jak pocałować ją zgodnie z&nbsp;rozkazem” &ndash; opisywał dużo później policjantom. Matka dziewczynki przyniosła dwa pierścionki, z&nbsp;których jeden od razu założono na palec chłopca, a&nbsp;drugi został wsunięty na palec zmarłej córki. Młody Anatolij Moskwin został ogłoszony mężem martwej jedenastoletniej Nataszy Pietrowej. To wydarzenie miało traumatyczny wpływ na całe późniejsze życie chłopaka. Na koniec, po wręczeniu zapłaty, matka Nataszy surowo przykazała, żeby nikomu nie mówił, co wydarzyło się w&nbsp;ponurym domu przez kolejnych czterdzieści dni. Jeśli się wygada, Natasza nigdy nie zazna spokoju.</p>

    <div class="_idgenobjectlayout">
      <div id="calibre_link-153" class="calibre6">
        
      </div>
    </div>

    <p class="tekst">W&nbsp;swoim niewielkim pokoju pełnym książek młody Anatolij nie był w&nbsp;stanie zaznać spokojnego snu. Od&nbsp;dnia, w&nbsp;którym zmuszono go do całowania martwej dziewczynki i&nbsp;„zaślubiono” go z&nbsp;nią, minęło zaledwie kilka tygodni. Chłopiec wciąż pamiętał słowa kobiety, która włożyła mu pierścień na palec: nie wolno nikomu mówić o&nbsp;tym, co się wydarzyło. Każdej nocy więc sen stawał się coraz cięższy. Zasypiał ze strachem, a&nbsp;budził się zlany potem, z&nbsp;drżeniem rąk i&nbsp;niejasnym wrażeniem, że ktoś stał obok łóżka. Z&nbsp;czasem nocne obrazy nabrały ostrości. W&nbsp;snach przychodziła do niego Natasza, jego upiorna „żona”. Stała po drugiej stronie pokoju w&nbsp;tej samej białej sukience, z&nbsp;włosami przyklejonymi do bladych policzków, i&nbsp;wyglądała kropla w&nbsp;kroplę jak wtedy w&nbsp;trumnie. Wpatrywała się w&nbsp;niego nieruchomym wzrokiem i&nbsp;szeptała coś, czego nie rozumiał. Z&nbsp;czasem jednak docierało do niego, co mówi: że teraz nie ma już odwrotu, musi nauczyć się rozmawiać ze zmarłymi, że powinien wiedzieć, jak ich przywoływać, by przestali go dręczyć. Miała też nakłaniać go do zgłębienia arkanów czarnej magii i&nbsp;zdobycia wiedzy na temat okultyzmu.</p>

    <p class="tekst">W&nbsp;kolejne noce chłopiec budził się z&nbsp;krzykiem, często schodził z&nbsp;łóżka, zapalał lampkę i&nbsp;siedział nieruchomo, wpatrując się w&nbsp;ścianę. W&nbsp;końcu zwrócił się do rodziców, lecz nie potrafił powiedzieć całej prawdy. Wspomniał tylko o&nbsp;snach, o&nbsp;dziewczynce, która go nawiedza, o&nbsp;jej głosie. Rodzice, przestraszeni, uznali, że to zwykłe dziecięce majaki, a&nbsp;być może reakcja na stres. Czy to możliwe, że pierwsze objawy nerwicy? Wreszcie zdecydowali, że zabiorą go do psychiatry. Lekarz sumiennie wypytywał chłopca, a&nbsp;na koniec przepisał mu silne leki nasenne. Zasugerował, że dziecko musi odpocząć, przespać kilka spokojnych nocy, wyciszyć się. Anatolij spał odtąd ciężko i&nbsp;bez obrazów. Wreszcie zaznał względnego spokoju.</p>

    <div class="_idgenobjectlayout">
      <div id="calibre_link-154" class="calibre6">
        
      </div>
    </div>

    <p class="tekst">Lata mijały, a&nbsp;Anatolij po sytuacji z&nbsp;Nataszą nie sprawiał specjalnych problemów. Właściwie nie robił niczego, co by się wybijało ponad jego znaną już dobrze wszystkim ekscentryczność. Ustały też wizje, ale wcześniej zasiały w&nbsp;jego umyśle ziarno, które zaczęło bardzo powoli kiełkować. Począł interesować się nauką o&nbsp;śmierci, o&nbsp;mumifikacjach i&nbsp;rytuałach pogrzebowych w&nbsp;różnych kulturach. Można rzec, że Anatolij w&nbsp;tamtym czasie przeżywał silną fascynację śmiercią i&nbsp;towarzyszącymi jej rytuałami, a&nbsp;zainteresowanie to zaczęło przepoczwarzać się w&nbsp;obsesję. Był nad wyraz inteligentny; w&nbsp;wieku mniej więcej trzydziestu lat mówił biegle w&nbsp;czternastu językach. Studiował lingwistykę, filozofię, historię, ze szczególnym naciskiem na historię Celtów, a pracował na Uniwersytecie Lingwistycznym w Niżnym Nowogrodzie. Także jego życie towarzyskie nabrało kolorów, jeśli można to tak ująć, bowiem fascynacja śmiercią i&nbsp;wszystkim, co mroczne, zbliżyła go do grupy samozwańczych poszukiwaczy mrocznej wiedzy. Byli to domorośli magowie, których interesował okultyzm. Spotykali się regularnie, rozmawiali o&nbsp;dawnych obrzędach, wymieniali poglądy, eksperymentowali z&nbsp;psychodelikami i&nbsp;odprawiali rozmaite rytuały. W&nbsp;odróżnieniu od większości z&nbsp;nich Anatolij nie używał jednak narkotyków. Podczas jednego z&nbsp;rytuałów złożył ślub celibatu, przekonany, że tylko w&nbsp;ten sposób jego umysł pozostanie całkowicie czysty i&nbsp;oddany pradawnym naukom. Przysięgi tej, jak twierdził, dotrzymał do końca.</p>

    <div class="_idgenobjectlayout">
      <div id="calibre_link-155" class="calibre6">
        
      </div>
    </div>

    <p class="tekst">Skończył studia, a&nbsp;wtedy jego kariera zaczęła nabierać tempa. Publikował artykuły o&nbsp;cmentarzach w&nbsp;naukowych czasopismach, wykładał na uczelni. W&nbsp;środowisku uchodził za ekscentryka, ale i&nbsp;za znawcę, gdyż jego wiedza o&nbsp;rosyjskich nekropoliach nie miała sobie równych. Napisał najwięcej opracowań na temat zapomnianych miejsc spoczynku spośród wszystkich badaczy tej dziedziny w&nbsp;Związku Radzieckim i&nbsp;w&nbsp;Rosji. Współpracownicy wspominali go jako człowieka trudnego i&nbsp;niezmiennie przekonanego o&nbsp;własnej wyższości. Anatolij wiedział, że jest autorytetem w&nbsp;sprawach śmierci, rytuałów pogrzebowych i&nbsp;historii cmentarzy. Dawał to odczuć współpracownikom na każdym kroku. Dorabiał sobie, ucząc dzieci języków obcych. W&nbsp;kontaktach z&nbsp;nimi stawał się łagodny i&nbsp;zaangażowany, wykazywał głęboką empatię. Lubił z&nbsp;nimi przebywać i&nbsp;zapoznawać je z&nbsp;wiedzą tak bardzo, że z&nbsp;czasem zaczął myśleć o&nbsp;posiadaniu własnego dziecka. Nie mógł sobie jednak na to pozwolić finansowo (wciąż mieszkał z&nbsp;rodzicami), więc ten pomysł odłożył na później. Ta chęć miała wrócić niebawem ze zdwojoną siłą, o&nbsp;czym za chwilę.</p>

    <p class="tekst">Rozwijał się też zawodowo. W&nbsp;2005 roku zaproponował władzom uniwersytetu projekt badawczy: chciał zinwentaryzować ponad 750 cmentarzy w&nbsp;regionie, w&nbsp;którym mieszkał. Przedstawił go, prosząc o&nbsp;wsparcie finansowe i&nbsp;formalne. Plan zakładał stworzenie pełnego katalogu z&nbsp;opisami pochowanych osób. Dostał zielone światło i&nbsp;ruszył w&nbsp;drogę. Praca nad projektem coraz bardziej go pochłaniała. Większość trasy do docelowych punktów pokonywał pieszo (nieraz i&nbsp;trzydzieści kilometrów dziennie), gdyż mimo że był zatrudniony na uczelni, jego zarobki nie pozwalały na częste podróże pociągami czy tym bardziej taksówkami. Na cmentarzach spędzał długie godziny, skrupulatnie dokumentując każdy szczegół; wszak od zawsze te miejsca były mu bliskie jak drugi dom. Uchodził za człowieka zaniedbanego; jego uczniowie i&nbsp;współpracownicy wspominali, że bywał niechlujny, czasem nieprzyjemnie pachniał. Teraz, gdy był ciągle w&nbsp;drodze, te symptomy się pogłębiły. Krótko mówiąc, z&nbsp;wyglądu i&nbsp;zapachu bardziej przypominał włóczęgę niż profesora. Bardzo często pijał wodę z&nbsp;kałuż i&nbsp;zjadał znalezione przy drogach martwe zwierzęta.</p>

    <p class="tekst">Za kloszarda w&nbsp;pewnym momencie uznała go grupa pijanych grabarzy na jednej z&nbsp;nekropolii. O&nbsp;poranku został obudzony i&nbsp;przegoniony z&nbsp;cmentarza. Dopiero później wytłumaczył im, że prowadzi w&nbsp;tym miejscu badania naukowe. „Myśleliśmy, że jesteś bezdomnym pijakiem, który przyszedł przespać się na grobie” &ndash; wypalił mu w&nbsp;odpowiedzi jeden z&nbsp;grabarzy. Rzeczywiście spał na jednym z&nbsp;grobów, chcąc zaoszczędzić na hotelu (jedną z&nbsp;nocy spędził też w&nbsp;trumnie przygotowywanej na pogrzeb). W&nbsp;pewnym momencie jego psychika obciążona tułaczką, pobytami na cmentarzach i&nbsp;biedą zaczęła się coraz bardziej załamywać. Anatolij nabrał pewności, że gdy spisywał niektóre dane z&nbsp;nagrobków (szczególnie dziecięcych), słyszał głosy nawołujące go z&nbsp;grobów. To właśnie taki głos któregoś dnia nakazał mu zasnąć na grobie po to, żeby martwa dziewczynka z&nbsp;tej mogiły mogła przyjść do niego nocą. Takie przekonanie &ndash; że w&nbsp;momencie, w&nbsp;którym zasypiamy na grobie dziecka, to ono do nas przyjdzie &ndash; wyklarował sobie poprzez studiowanie starych wierzeń.</p>

    <p class="tekst">Dokładnie w&nbsp;to samo wierzyli pradawni Celtowie: jeżeli zasną obok osoby martwej, to ona będzie mogła się z&nbsp;nimi komunikować podczas snu. Anatolij już później wspominał lekarzom, że w&nbsp;momencie, w&nbsp;którym rozmawiał z&nbsp;tymi duchami martwych dzieci, jego ogromna wiedza na temat okultyzmu pozwalała mu odróżniać, czy rozmawia z&nbsp;dzieckiem, czy z&nbsp;demonem, który wyłącznie udaje martwe dziecko i&nbsp;chce opętać jego duszę. Wyprawa po cmentarzach trwała dwa lata, w&nbsp;czasie których umysłowa degradacja naukowca postępowała w&nbsp;piorunującym tempie. W&nbsp;2008 roku dziennik „Robotnik Niżny Nowogród” opublikował cykl obszernych artykułów Moskwina dotyczących cmentarzy w&nbsp;rodzinnym mieście; to efekt przeprowadzanych badań. Z&nbsp;gazetą współpracował do 2010 roku.</p>

    <div class="_idgenobjectlayout">
      <div id="calibre_link-156" class="calibre6">
        
      </div>
    </div>

    <p class="tekst">Anatolij dzięki badaniom zdobywał coraz większe uznanie; jego katalog rosyjskich cmentarzy uznano za najdokładniejsze opracowanie tego typu w&nbsp;historii Federacji Rosyjskiej. Miał też coś, co było namiastką życia uczuciowego. W&nbsp;2003 roku poznał kobietę, pierwszą w&nbsp;dorosłym życiu, z&nbsp;którą nawiązał bliską relację. Nie łączyła ich jednak więź fizyczna &ndash; mężczyzna jawnie twierdził, że seks jest czymś odrażającym i&nbsp;ohydnym. Ich związek opierał się więc na duchowej bliskości, wspólnych zainteresowaniach czarną magią i&nbsp;rytuałami. Z&nbsp;czasem spędzali ze sobą coraz więcej czasu, aż w&nbsp;Anatoliju dojrzała myśl, że nie rezygnując z&nbsp;celibatu, chciałby mieć dziecko, które mógłby wychowywać razem z&nbsp;wybranką. Cudownie, gdyby to była dziewczynka. Złożył więc wniosek o&nbsp;adopcję, który jednak został odrzucony: para nie była małżeństwem. Wkrótce kobieta z&nbsp;nieznanych powodów odeszła. Można się jednak domyślać, że życie u&nbsp;boku Anatolija nie należało do łatwych.</p>

    <p class="tekst">Został sam, a&nbsp;zatem postanowił zwrócić się o&nbsp;pomoc do rodziców, z&nbsp;którymi nadal mieszkał. Poprosił ich, by wspólnie adoptowali dziewczynkę. Szybko jednak okazało się, że sytuacja finansowa rodziny była zbyt trudna, by uzyskać zgodę komisji: niskie zarobki Anatolija, niewielkie renty rodziców i&nbsp;ciasne mieszkanie nie dawały na to szans. Sprzeciw wyraziła też matka, stanowczo odmawiając przyjęcia dziecka do domu. Wtedy Anatolij wpadł w&nbsp;gniew. Oznajmił matce, że od lat praktykuje czarną magię i&nbsp;ona nawet nie zdaje sobie sprawy z&nbsp;tego, do czego może to doprowadzić. Kobieta odwróciła wzrok i&nbsp;odeszła, nie podejrzewając nawet, jak często będzie musiała robić to w&nbsp;nadchodzących latach.</p>

    <div class="_idgenobjectlayout">
      <div id="calibre_link-157" class="calibre6">
        
      </div>
    </div>

    <p class="tekst">Życie w&nbsp;Niżnym Nowogrodzie płynęło dość spokojnie, jednak raz na jakiś czas wtedy jeszcze milicja otrzymywała informacje o&nbsp;profanacji grobów. Zgłaszano, że ktoś na przykład otwierał grób, trumnę, a&nbsp;później to wszystko zostawiał „na widoku”. Albo co gorsza: nieudolnie i&nbsp;płytko zakopywał lub zostawiał kompletnie rozgrzebane. Takie sytuacje zdarzały się raz na trzy, cztery miesiące na rozmaitych cmentarzach; czasem raz na pół roku. Jednak gdzieś koło 2010 roku zgłoszeń zaczęło przybywać lawinowo. Mieszkańcy Niżnego Nowogrodu coraz odważniej szeptali o&nbsp;bezczeszczeniu i&nbsp;dziwnych zdarzeniach na cmentarzach: ktoś rozkopywał groby, znikali z&nbsp;nich zmarli. Najpierw podejrzewano wandali, później &ndash; religijnych fanatyków, ponieważ wśród splądrowanych miejsc znalazł się także cmentarz muzułmański. W&nbsp;mieście narastało napięcie, mnożyły się plotki o&nbsp;rzekomych rytuałach i&nbsp;zemście zza grobu. Milicja prowadziła patrole, przesłuchiwała świadków, ale bez skutku.</p>

    <p class="tekst">W&nbsp;2011 roku, kiedy śledczy utknęli w&nbsp;martwym punkcie, ktoś z&nbsp;nich przypomniał sobie o&nbsp;dawnym zgłoszeniu od jednej z&nbsp;sąsiadek Moskwina. Kobieta meldowała o&nbsp;dziwnym ciężkim zapachu dochodzącym z&nbsp;mieszkania profesora. Wtedy nikt nie potraktował sprawy poważnie, był to początek nowego wieku, rosyjska prowincja, więc smród z&nbsp;mieszkania nie był dla policji powodem do interwencji. Może komuś zepsuło się jedzenie? Żadna afera. Ale teraz, przy natłoku doniesień o&nbsp;zbezczeszczonych grobach, nazwisko Anatolija Moskwina i&nbsp;&ndash; <span class="italic">nomen omen&nbsp;</span>&ndash; unoszący się wokół niego dziwny zapach zaczęły nabierać nowego sensu.</p>

    <p class="tekst">Funkcjonariusze wiedzieli, że to człowiek znany ze swojej ogromnej, ocierającej się o&nbsp;obsesję wiedzy o&nbsp;cmentarzach i&nbsp;rytuałach pogrzebowych. Jedno zaczęło powolutku pasować do drugiego. Wreszcie postanowiono sprawdzić jego dom. 2&nbsp;listopada 2011 roku czterech policjantów zapukało do drzwi, które Moskwin otworzył bez słowa. Gdy przekroczyli próg, poczuli okropny smród stęchlizny i&nbsp;formaliny. Wtedy jeszcze nie wiedzieli, że to, co zobaczą w&nbsp;kolejnych minutach interwencji, na zawsze zmieni ich wyobrażenie o&nbsp;ludzkiej samotności i&nbsp;o&nbsp;tym, jak cienka potrafi być granica między badaczem śmierci a&nbsp;jej wspólnikiem.</p>

    <p class="tekst">Weszli więc i&nbsp;napotkali widok dość przykry, jednak częsty w&nbsp;mieszkaniach i&nbsp;domach osób zmagających się z&nbsp;zaburzeniami psychicznymi lub depresją &ndash; ekstremalny wręcz nieporządek. Na podłodze walała się tam sterta gazet, słoików, jakichś ubrań, reklamówek z&nbsp;(brudną?) bielizną czy śmieciami. A&nbsp;pośród tego gigantycznego bałaganu policjanci zaczęli zauważać coś jeszcze dziwniejszego, czego w&nbsp;innych domach nie widzieli. Ich uwagę przykuły naturalnych rozmiarów lalki poubierane w&nbsp;kurtki zimowe, sukienki lub tylko bardzo mocno obowiązane bandażami. Tym, co zaniepokoiło interweniujących najbardziej w&nbsp;wyglądzie kukieł, były ich twarze: część miała założone gipsowe czy woskowe maski, które wyglądały co najmniej niepokojąco, jeśli nie po prostu przerażająco. Inne miały zamknięte oczy i&nbsp;twarze mocno obowiązane pończochą czy nylonem &ndash; w&nbsp;każdym razie jakimś materiałem, który wyglądał, jakby miał trzymać głowę manekina w&nbsp;jednym kawałku.</p>

    <p class="tekst">W&nbsp;mieszkaniu panowała cisza, którą przerywał tylko skrzypiący parkiet. Lalki rozmiarów kilku- i&nbsp;kilkunastoletnich dziewczynek wypełniały każdą przestrzeń. Stały więc lub siedziały w&nbsp;różnych miejscach, jedna przy stole z&nbsp;filiżanką herbaty, inna leżała w&nbsp;dziecięcym łóżeczku przykryta kołdrą, kolejna spoczywała na piętrowym łóżku, jakby pogrążona we śnie. Łącznie naliczono ich początkowo 29, niektóre źródła podają, że później liczbę tę skorygowano do 26. Musiała upłynąć dłuższa chwila, zanim policjanci zrozumieli, że nie mają przed sobą lalek. Każda z&nbsp;tych postaci była ciałem wykopanym z&nbsp;grobu przez Anatolija Moskwina, zwłokami dziewczynek, które zakonserwował, nałożył im woskowe maski i&nbsp;ubrał w&nbsp;dziecięce stroje. To był poniekąd krzyk rozpaczy chorego człowieka, któremu odmówiono adopcji, więc ten zwrócił się z&nbsp;prośbą o&nbsp;nią do kostuchy.</p>

    <div class="_idgenobjectlayout">
      <div id="calibre_link-158" class="calibre6">
        
      </div>
    </div>

    <p class="tekst">Jedną z&nbsp;pierwszych „lalek” była dziewczynka, z&nbsp;której grobem Moskwin miał się szczególnie związać. Twierdził, że słyszy jej głos, że dziecko skarży się na chłód panujący w&nbsp;ziemi. Wtedy postanowił ją „ocalić”; wyjął ciało z&nbsp;grobu, usunął organy wewnętrzne i&nbsp;wypełnił wnętrze sodą oraz proszkiem do pieczenia, by je zakonserwować. Proces trwał kilka dni, zakończył się jakim takim sukcesem (procesy gnilne zostały wyhamowane). Mężczyzna zeznał, że najpierw odwiedził to pierwsze, upatrzone wcześniej dziecko na cmentarzu; po wykopaniu ciała na miejscu pozbywał się wnętrzności i&nbsp;zasypywał je przeróżnymi środkami (naprawdę miał dużą wiedzę na temat mumifikacji). W&nbsp;pewnym momencie mężczyzna zabrał dziewczynkę do domu, a&nbsp;tam zauważył, że proces mumifikacji sprawia, iż dziecko zaczyna się w&nbsp;nienaturalny sposób kurczyć. Stawała się coraz mniejsza i&nbsp;mniejsza, więc żeby temu zapobiec, zaczął wypychać jej zwłoki przeróżnymi szmatkami, elementami garderoby. Tu obowiązał jej rozpadające się ciało bandażami, żeby wszystko trzymało się w&nbsp;jednym kawałku. Tam podwiązywał pończochą czy chustką do nosa. A&nbsp;że dziewczynka miała bardzo zniszczoną twarz (zginęła w&nbsp;wypadku samochodowym), postanowił w&nbsp;miejsce jej twarzy stworzyć gipsowy odlew. Później go pomalował.</p>

    <p class="tekst">Zamiast oczu wstawił jej guziki, zrobił makijaż i&nbsp;dziewczynka z&nbsp;nim zamieszkała. To był bardzo, bardzo szczęśliwy czas dla Anatolija Moskwina, jak mówił policjantom, gdyż po raz pierwszy nie czuł się samotny. Dużo rozmawiał z&nbsp;dzieckiem i&nbsp;któregoś wieczoru „córka” powiedziała mu o&nbsp;innych dziewczynkach. Poprosiła, żeby wyszukał i&nbsp;odkopał ich jak najwięcej, a&nbsp;potem przyniósł do domu, gdzie stworzą wspaniałą szczęśliwą rodzinę. Anatolij zaczął tak właśnie robić: między rokiem 2003 a&nbsp;2011 skompletował w&nbsp;swoim domu 26 zwłok. Początkowo myślano, że jest ich 29, jednak trzy z&nbsp;lalek okazały się rzeczywiście szmacianymi lalkami. Powtarzał wielokrotnie proces mumifikacji, tworząc kolejne „dzieci”. Nadawał im imiona, ubierał je, sadzał przy stole, a&nbsp;na noc przykrywał kołdrą. Był przekonany, że daje im drugie życie.</p>

    <p class="tekst">Szaleństwo Moskwina osiągnęło w&nbsp;tym upiornym mieszkaniu apogeum. Wszystko tam było podporządkowane „dzieciom”, które tworzył ze zmumifikowanych ciał dziewczynek. Ubrania dla nich znajdował na śmietnikach, przynosił stare sukienki, koraliki, kokardki. Zamiast oczu wstawiał im guziki albo szklane oczka wyrwane z&nbsp;zabawek, znalezionych na śmietnikach misiów czy lalek. Sadzał swoje „dzieci” w&nbsp;rządku przy stole, urządzał im herbatki, czasem razem zasiadali przed telewizorem i&nbsp;oglądali jakieś bajki. W&nbsp;jego przekonaniu tworzył im ciepły, bezpieczny, wolny od grobowego chłodu dom. Policjanci, którzy tam weszli, trafili więc do świata groteskowego i&nbsp;przerażającego zarazem, którego nie mogli pojąć. Apogeum strachu przeżyli, gdy jeden z&nbsp;funkcjonariuszy wynosił ciało dziewczynki, a&nbsp;z&nbsp;jej głowy zaczęła wydobywać się dziecięca melodyjka o&nbsp;niedźwiadku. Okazało się, że szalony naukowiec montował w&nbsp;zwłokach pozytywki i&nbsp;inne fragmenty zabawek grających, które odtwarzały dziecięce piosenki. Twierdził potem, że one śpiewały jemu, a&nbsp;on im i&nbsp;że w&nbsp;ten sposób razem spędzali czas jak prawdziwa szczęśliwa rodzina.</p>

    <div class="_idgenobjectlayout">
      <div id="calibre_link-159" class="calibre6">
        
      </div>
    </div>

    <p class="tekst">Na pytanie policjantów, co też właściwie wyprawiał, wyciągając zwłoki z&nbsp;grobów, odpowiedział spokojnie, że „zabierał dzieci z&nbsp;zimnych grobów, bo ich rodzice o&nbsp;nie nie dbali”. Wierzył, że dzięki połączeniu magii i&nbsp;nauki zdoła je kiedyś ożywić. Tłumaczył, że mumifikował ciała, by uchronić je przed rozkładem, który uniemożliwiłby przyszłe zmartwychwstanie, rezurekcję, którą miał przeprowadzić za pomocą tajemnej wiedzy.</p>

    <p class="tekst">Anatolij został odwieziony w&nbsp;trybie natychmiastowym do więzienia. Z&nbsp;początku został skazany na pięć lat za bezczeszczenie grobów, ale śledczy wiedzieli, że nie można takiego kogoś zamknąć na tak krótko. Za wszelką cenę więc starano się mu przybić również zarzut wykorzystywania seksualnego zwłok. Oskarżany na ten zarzut zareagował bardzo agresywnie. Przypomniał, że dla niego seks jest obrzydliwy, że jak oni w&nbsp;ogóle mogliby go posądzać o&nbsp;tak okropną rzecz jak seks; on tylko przynosił martwe dzieci do domu.</p>

    <p class="tekst">Mężczyznę poddano badaniom psychiatrycznym, a&nbsp;te wykazały schizofrenię paranoidalną. Sąd uznał więc, że nie może odpowiadać za swoje czyny. W&nbsp;2012 roku skierowano go do zamkniętego zakładu psychiatrycznego. Gdy w&nbsp;2014 roku zbliżał się koniec okresu izolacji, Moskwin złożył wniosek o&nbsp;zwolnienie, lecz lekarze uznali, że wciąż stanowi zagrożenie. Podobnie stało się w&nbsp;roku 2019 &ndash; kolejna apelacja została odrzucona. Do dziś pozostaje pacjentem rosyjskiego szpitala psychiatrycznego, choć w&nbsp;październiku 2025 roku media doniosły, że może wyjść na wolność. Serwis informacyjny Shot podał, że psychiatrzy w&nbsp;tym roku uznali, iż mężczyzna może wrócić bezpiecznie do domu. Prawnik zaczął już zabiegać o&nbsp;wypisanie ze szpitala i&nbsp;oddanie pod opiekę najbliższych krewnych.</p>

    <p class="tekst">W&nbsp;trakcie procesu rodzice Anatolija twierdzili, że nie zauważyli niczego podejrzanego w&nbsp;poczynaniach syna. Tłumaczyli, że był bardzo samotny, a&nbsp;oni często wyjeżdżali na długie tygodnie do swojego domku letniskowego, co pogłębiało jego izolację. Uważali też, że spędza wolny czas na tworzeniu lalek, lecz nie mieli pojęcia, że były to zmumifikowane ciała. Nasuwa się refleksja: trudno w&nbsp;to uwierzyć, biorąc pod uwagę skalę przeprowadzanych mumifikacji i&nbsp;zapach. Czy rzeczywiście nie wiedzieli, z&nbsp;kim mieszkają? To pytanie do dziś pozostaje bez odpowiedzi. Ostatecznie jednak pamiętajmy, że ta historia ma też rys głęboko tragiczny. Moskwin nie zabił żadnego dziecka i&nbsp;nie dopuszczał się wobec ciał przemocy seksualnej, a&nbsp;jego czyny brały się z&nbsp;połączenia głębokiej izolacji, zaburzeń psychicznych, obsesji na punkcie śmierci z&nbsp;jednej strony i&nbsp;mocnej chęci założenia rodziny z&nbsp;drugiej.</p>

    <div class="_idgenobjectlayout">
      <div id="calibre_link-160" class="calibre6">
        
      </div>
    </div>

    <p class="tekst1" id="calibre_link-161">Najtragiczniejszy było jednak los, który spotkał rodziny jego „lalek”. Musiały przeżyć stratę dzieci kilkakrotnie: najpierw śmierć i&nbsp;pogrzeb, potem profanację grobów, wreszcie ponowny pochówek szczątków przerobionych na przedmioty. Trauma, którą zostawił po sobie Anatolij Moskwin, nie miała w&nbsp;tym świecie żadnego wytłumaczenia. Mężczyzna nigdy nie przeprosił rodzin dziewczynek za swoje czyny.</p>
  </div>
</div>


<div id="calibre_link-18" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-40">BRAZYLIJSKI KARNAWAŁ ŚMIERCI</h1>

    <p class="bez_wciecia">Oświcie 27 czerwca 2007 roku fawela budziła się w&nbsp;dusznym, gęstym od upału powietrzu. Dzień zapowiadał się zwyczajnie, jak wiele poprzednich, miał być męczący, spowity zapachem wypalanego opium i&nbsp;marihuany. Nic nowego pod brazylijskim słońcem. Dziewięcioletni Bernardo Antonio Lewis rozpoczął pracę jeszcze przed jego wschodem. Przenosił z&nbsp;piwnicy niewielkiego domu pakunki z&nbsp;kokainą do żółtego zdezelowanego volvo zaparkowanego na ulicy; paczki zbyt ciężkie jak na jego dłonie. Każda ważyła po kilkanaście, czasem nawet dwadzieścia kilogramów. Wraz z&nbsp;innymi dziećmi z&nbsp;sąsiedztwa wykonywał rutynowo wciąż tę samą robotę, nie okazując znużenia. Dla niego i&nbsp;jego kolegów praca była nie tyle codziennością, ile nadzieją na przetrwanie.</p>

    <p class="tekst">Bernardo cieszył się więc, że ją ma, i&nbsp;nie narzekał na monotonię. Pamiętał, że matka jest chora, a&nbsp;w&nbsp;domu brakuje jedzenia. I&nbsp;że jeśli sam nie zarobi, nie będzie miał niczego. Liczył sobie zaledwie dziewięć lat, ale już rozumiał tę konieczność. Odkładał każdego reala na wymarzony rower, który miał być jego wolnością. Jednak krótko po dziewiątej ciszę poranka przerwał pojedynczy wystrzał, potem następne. Nad fawelą zawisły wojskowe śmigłowce, a&nbsp;wąskie uliczki wypełniły się gazem i&nbsp;hukiem donośnych eksplozji. Bernardo nie zdążył się nawet odwrócić, kiedy grad kul spadł na niego z&nbsp;helikoptera. Drobne ciało zniknęło w&nbsp;pyle i&nbsp;dymie. W&nbsp;ciągu kilku minut operacja przekształciła się w&nbsp;całkowitą pacyfikację.</p>

    <p class="tekst">Opancerzone wozy wjechały do&nbsp;dzielnicy, spychając barykady i&nbsp;ciała. Parły naprzód, nie zważając na strzelających do nich członków gangu. Część z&nbsp;nich ginęła pod kołami, część próbowała uciekać, ale bez skutku. Strzelanina trwała godzinami. A&nbsp;wkrótce po niej fawela zapełniła się ubranymi na czarno, uzbrojonymi po zęby postaciami. Żołnierze przemierzali wąskie i&nbsp;brudne uliczki bez pośpiechu, eliminując wszystkich, którzy znaleźli się na ich drodze, nieważne, uzbrojonych czy bezbronnych. Wkrótce przestało być jasne, kto był celem, a&nbsp;kto przypadkową ofiarą. Eksplozje granatów i&nbsp;salwy z&nbsp;karabinów były wyjątkowo donośne, jednak nie udało im się zagłuszyć wrzasków katowanych. Część z&nbsp;nich była bita pałkami, innym podcinano nożami gardła. Była to absolutna masakra i&nbsp;terror, istne piekło na ziemi.</p>

    <p class="tekst">Kiedy zapadł zmrok, fawela była już cicha. Na placu, gdzie jeszcze rano bawiły się dzieci, stały ostatnie szykujące się do wyjazdu wojskowe ciężarówki. Zatrzaskiwano drzwi, pakowano broń, gaszono reflektory. Operacja dobiegła końca. Dla tych, którzy ją przeprowadzili, był to dzień pracy. Dla mieszkańców zaś &ndash; koniec świata, który znali. W&nbsp;tym rozdziale opowiem wam o&nbsp;brazylijskiej przemocy.</p>

    <div class="_idgenobjectlayout">
      <div id="calibre_link-162" class="calibre6">
        
      </div>
    </div>

    <p class="tekst">Brazylia to kraj znakomitej kawy, samby, futbolu, kolorowych karnawałów, a&nbsp;także sportów walki, takich jak capoeira czy ju-jitsu. Jednak państwo to ma też mroczne oblicze. Tam, gdzie rytm samby miesza się ze skandowaniem kibiców, rozciąga się ciemna sieć przemocy, której nie widzą turyści. Organizacje działające w&nbsp;cieniu wielkich miast w&nbsp;Rio de Janeiro, São Paulo, Salvadorze, których wpływy sięgają bogatych dzielnic schowanych między wiszącymi domami faweli, toczą wojnę, która nie trafia na pierwsze strony gazet. Nie chodzi w&nbsp;niej o&nbsp;terytorium czy wpływy polityczne &ndash; to wojna o&nbsp;narkotyki, broń, władzę i&nbsp;pieniądze. Chodzi też o&nbsp;kontrolę nad towarem, trasami przewozu narkotyków, nad ulicami oraz życiem tych, których nikt nie widzi. To jest właśnie sedno zła ukrytego pod pozorami słonecznej zabawy.</p>

    <p class="tekst">W&nbsp;kontekście przemytu narkotyków najczęściej mówi się o&nbsp;Kolumbii czy Meksyku. Jednak nie zapominajmy, że Brazylia jest również krajem mocno w&nbsp;to zaangażowanym. Wystarczy spojrzeć na suche liczby. W&nbsp;samym 2022 roku liczba zabójstw w&nbsp;Brazylii przekroczyła 47 tysięcy. To oznacza, że średnio co piętnaście minut ktoś jest mordowany w&nbsp;mniej lub bardziej brutalny sposób. W&nbsp;fawelach dźwięki wystrzałów nie są wyjątkiem, są elementem codzienności, a&nbsp;dzieci znacznie częściej słyszą policyjne syreny niż dodające otuchy słowa matki. Dla nich ulica potrafi być nauczycielem częściej niż szkoła. To wyświechtane przez zafascynowaną hip-hopem młodzież hasło może nam się wydawać zabawne, w&nbsp;faweli jednak nikogo nie śmieszy. Za tym wszystkim stoi niezwykle rozbudowany i&nbsp;skomplikowany system przestępczy, w&nbsp;którym takie porty jak Rio czy Santos stają się ważnym ogniwem międzynarodowych szlaków, przez które przechodzą tony czystej kokainy dziennie. To nie tylko konsumpcja, to także tranzyt, infrastruktura przemytu. Ruch towaru nie ogranicza się do granic Brazylii, lecz kokaina trafia także do Europy, Afryki, Azji. Cały ten system kontrolują dwie potężne organizacje: Comando Vermelho, czyli „czerwona brygada”, i&nbsp;Primeiro Comando da Capital. Ich macki sięgają dużo dalej niż tylko do więzień czy faweli.</p>

    <p class="tekst">W&nbsp;tym brutalnym świecie nie tylko gangi są odpowiedzialne za terror na ulicach miast. Policja &ndash; uzbrojona, brutalna i&nbsp;bardzo często skorumpowana &ndash; prowadzi także własną, nierzadko prywatną wojnę z&nbsp;kartelami. Liczba ofiar w&nbsp;tej wojnie jest niepoliczalna; w&nbsp;niektórych operacjach prowadzonych przez policję ginie więcej osób niż w&nbsp;operacjach wojskowych. Co więcej, z niektórych artykułów i&nbsp;dokumentów wynika, że działania policji pod względem brutalności i&nbsp;bezwzględności niewiele różnią się od bestialstwa meksykańskich karteli. Ten rozdział to zejście w&nbsp;absolutną ciemność. Uczulam: tu nie ma miejsca na opowieści z&nbsp;Netflixa ani romantyczną historię o&nbsp;szlachetnych przestępcach z&nbsp;faweli, którzy kradną bogatym i&nbsp;rozdają biednym. To, co pokażę, to prawdziwa twarz brazylijskiej przestępczości.</p>

    <p class="tekst">W&nbsp;Brazylii mamy zarówno siedzące w&nbsp;fawelach grupy nastolatków, których uzbrojeniem jest jeden glock i&nbsp;trzy zrobione z&nbsp;plastikowych butelek sztylety, ale są też potężne jednostki paramilitarne, które uzbrojeniem potrafiłyby zawstydzić jednostki wojskowe. Dzisiaj opowiem o&nbsp;tych najsilniejszych, przywołanych już wcześniej: Comando Vermelho oraz Primeiro Comando da Capital. Obie nazwy budzą w&nbsp;mieszkańcach Brazylii trwogę. W&nbsp;toczonych przez nich wojnach są ofiary zarówno po stronie policji, po stronie członków gangów, ale także po stronie ludności cywilnej. Często śmierć sama w&nbsp;sobie nie jest głównym celem działania przestępców. Bowiem brazylijskie organizacje przestępcze wzorem meksykańskich czy islamskich organizacji terrorystycznych swoje wyjątkowo zdeprawowane działania dokumentują. W&nbsp;tym rozdziale opowiem również o&nbsp;filmach, o&nbsp;których mówi się „najgorsze z&nbsp;najgorszych”. Zanim jednak do tego przejdziemy, przedstawię dwójkę tancerzy biorących udział prawdziwym <span class="italic">danse macabre</span>.</p>

    <div class="_idgenobjectlayout">
      <div id="calibre_link-163" class="calibre6">
        
      </div>
    </div>

    <p class="tekst">Ciekawa jest geneza obu tych organizacji. Zacznijmy od Comando Vermelho (w&nbsp;skrócie: CV). Jak podają źródła, do których dotarłem, Comando powstało w&nbsp;latach siedemdziesiątych w&nbsp;więzieniu Cândido Mendes (Ilha Grande) w&nbsp;stanie Rio de Janeiro. W&nbsp;tworzeniu tej (wkrótce śmiertelnie niebezpiecznej) organizacji uczestniczyli więźniowie osadzeni w&nbsp;czasach dyktatury wojskowej. Byli to zarówno zwykli przestępcy, jak i&nbsp;osoby powiązane z&nbsp;oporem politycznym lub lewicową krytyką reżimu. To w&nbsp;więzieniu powstał także kodeks solidarności między członkami grupy. Z&nbsp;czasem CV rozwinęło działalność poza mury więzienne i&nbsp;zaczęło działać w&nbsp;fawelach Rio. Dwa zdania tła. W&nbsp;tym czasie Brazylia była państwem rządzonym przez wojsko, a&nbsp;represje wobec przeciwników władzy były bardzo brutalne. Opozycjoniści byli ścigani, torturowani, często okaleczani. Jeśli trafiali już do więzień (często bez zarzutów), to były to wyjątkowo obskurne lochy. Takie właśnie więzienie powstało na wyspie Ilha Grande, oddalonej od brzegu Rio de Janeiro.</p>

    <p class="tekst">Było to miejsce, do którego trafiali zarówno więźniowie polityczni &ndash; niezgadzający się z&nbsp;władzą, tacy jak nauczyciele, artyści czy też zwyczajni obywatele &ndash; ale z&nbsp;drugiej strony także najgroźniejsi przestępcy, mordercy, osoby zaangażowane w&nbsp;działalność karteli narkotykowych. Wśród antyrządowych aktywistów byli silnie lewicowi bojownicy, członkowie takich organizacji jak Vanguarda Armada Revolucionária Palmares (VAR-Palmares) czy też Movimento Revolucionário 8&nbsp;de Outubro (MR-8). Spotkanie dwóch pozornie obcych sobie światów, rewolucjonistów i&nbsp;kryminalistów, dało początek potwornej organizacji, która na zawsze odmieniła brazylijską przestępczość. W&nbsp;więzieniu Cândido Mendes zamiast konfliktu zrodził się między nimi sojusz. To tam rewolucjoniści nauczyli bandytów konspiracji, planowania, tworzenia struktur i&nbsp;szyfrowania wiadomości, a&nbsp;w&nbsp;zamian zyskali ochronę i&nbsp;szansę na przetrwanie w&nbsp;brutalnym więziennym świecie.</p>

    <p class="tekst">Z&nbsp;tego dość egzotycznego połączenia narodziła się Falange Vermelha, Czerwona Falanga, później znana właśnie jako Comando Vermelho. Początkowo była to nieformalna organizacja więźniów, coś w&nbsp;rodzaju systemu wzajemnej pomocy, przypominającego polskich gitowców z&nbsp;tamtego okresu. Jej członkowie pilnowali, by strażnicy nie znęcali się nad osadzonymi, bronili słabszych przed gwałtami i&nbsp;wymuszali porządek, czasem brutalnie, ale skutecznie. W&nbsp;warunkach skrajnego przeludnienia i&nbsp;nieludzkiej przemocy nawet wymóg mycia się był tam formą dyscypliny i&nbsp;przetrwania. Ich motto brzmiało: „<span class="italic">Paz, justiça e&nbsp;liberdade</span>”, „Pokój, sprawiedliwość i&nbsp;wolność”. Lecz gdy pierwsi członkowie Falangi wyszli na wolność i&nbsp;wrócili do faweli, zrozumieli, że państwo, o&nbsp;jakim marzyli, nie istnieje. Nie było szkół, szpitali, kanalizacji ani wody. Wszędzie było za to jedno: narkotyki. I&nbsp;wtedy Czerwona Falanga, już pod nazwą Comando Vermelho, zaczęła rosnąć jak korzenie chorego drzewa w&nbsp;głąb faweli, przejmując handel narkotykami i&nbsp;stając się strukturą potężniejszą niż jakakolwiek instytucja państwa.</p>

    <p class="tekst">Na początku działalności Falange Vermelha, zanim jeszcze przejęła kontrolę nad handlem narkotykami, skupiała się na typowo bandyckich przestępstwach: napadach na banki, porwaniach i&nbsp;kradzieżach. Z&nbsp;czasem jednak jej członkowie zrozumieli, że prawdziwe pieniądze kryją się w&nbsp;narkotykach. Najpierw więc weszli w&nbsp;marihuanę, która była łatwa w&nbsp;uprawie, prosta w&nbsp;dystrybucji i&nbsp;przynosiła ogromne zyski w&nbsp;fawelach Rio. Z&nbsp;chwilą jednak, gdy skala działań zaczęła rosnąć, Falange Vermelha przekształciła się w&nbsp;Comando Vermelho, Czerwone Dowództwo; ja będę używał nazwy „czerwona brygada”. Była to struktura zdecentralizowana, bez jednego przywódcy. W&nbsp;każdej faweli działał lokalny szef obszaru, odpowiedzialny za kontrolę terytorium i&nbsp;raportujący bezpośrednio przełożonym, często osadzonym w&nbsp;więzieniach.</p>

    <p class="tekst">To za kratami zapadały decyzje o&nbsp;przemytach, sojuszach czy działaniach militarnych. Korupcja w&nbsp;brazylijskich zakładach karnych pozwalała na swobodny przepływ rozkazów i&nbsp;informacji, tak więc więzienie w&nbsp;praktyce stało się centrum dowodzenia. Czerwona brygada wprowadziła dodatkowy system kontroli nad członkami, coś, co można nazwać wewnętrznym spisem zasad. Według niego zdrada była karana śmiercią, i&nbsp;to śmiercią w&nbsp;męczarniach, która była często rejestrowana na wideo. Dalej: niewłaściwe użycie przemocy przez członka grupy kończyło się torturami, prowadzącymi do okaleczenia lub nawet do egzekucji. Niewłaściwe, czyli na przykład zabicie osoby postronnej, niezwiązanej w&nbsp;żaden sposób z&nbsp;działalnością przestępczą, stosowanie gwałtu jako formy kary lub upokorzenia drugiej osoby. Tam takich rzeczy nie mogło być, sprawca od razu był pozbawiany palca, nosa albo ucha lub też życia. Członkowie czerwonej brygady starali się bardzo mocno pilnować, a brak lojalności wobec szefa faweli lub w&nbsp;ogóle wobec grupy kończył się <span class="italic">desparecito</span>, czyli zniknięciem takiej osoby bez śladu.</p>

    <p class="tekst">W&nbsp;latach osiemdziesiątych, a&nbsp;także na przełomie lat osiemdziesiątych i&nbsp;dziewięćdziesiątych czerwona brygada stała się siłą dominującą w&nbsp;Rio de Janeiro. Jej wpływy były tak silne, że na tereny niektórych faweli policja i&nbsp;służby ratunkowe bały się wjeżdżać bez pozwolenia. Na wjazdach bandyci ustanowili punkty, w&nbsp;których stali ich żołnierze z&nbsp;karabinami i&nbsp;kontrolowali wjeżdżających; udzielali zezwolenia lub też nie. Czerwona brygada zaczynała zarządzać swoimi terytoriami, jakby kontrolowała państwo w&nbsp;państwie. Członkowie tej grupy organizowali doraźne sądy uliczne &ndash; szybkie procesy zakończone najczęściej publicznymi egzekucjami. Działo się to na przykład wobec osób łamiących wspomniany kodeks postępowania.</p>

    <p class="tekst">W&nbsp;pierwszych latach swojej dominacji czerwona brygada starała się nie tylko kontrolować fawelę siłą, lecz także zdobywać przychylność mieszkańców. Gang kreował się na obrońcę biednych, rozdawał żywność, sprzęt RTV, leki, organizował pomoc medyczną, a&nbsp;nawet finansował lokalne imprezy i&nbsp;koncerty, które jednocześnie służyły jako pralnie pieniędzy. Mówimy o&nbsp;dzielnicach, gdzie brakowało bieżącej wody i&nbsp;podstawowej opieki zdrowotnej. Taka działalność dawała więc złudzenie, że to nie państwo, a&nbsp;właśnie komando troszczy się o&nbsp;ludzi.</p>

    <div class="_idgenobjectlayout">
      <div id="calibre_link-164" class="calibre6">
        
      </div>
    </div>

    <p class="tekst">Jednym z&nbsp;najważniejszych przywódców tego okresu (pamiętajmy, że nie było tam scentralizowanego przywództwa) był Fernandinho Beira-Mar, człowiek, który przekształcił gang z&nbsp;lokalnej struktury przestępczej w&nbsp;międzynarodowego gracza. Współpracował z&nbsp;najgorszymi z&nbsp;najgorszych. To on zorganizował kanał przemytu kokainy z&nbsp;Kolumbii do Brazylii i&nbsp;nawiązał bezpośrednie kontakty z&nbsp;kartelem z&nbsp;Medellín, co zapewniło Czerwonemu Komandu ogromne zyski. Po jego aresztowaniu w&nbsp;2001 roku, mimo że trafił do więzienia o&nbsp;zaostrzonym rygorze, nadal wydawał rozkazy i&nbsp;realnie rządził grupą. Wykorzystywał do tego skorumpowanych strażników i&nbsp;pośredników; w&nbsp;brazylijskim systemie penitencjarnym wystarczyło mieć pieniądze, żeby wciąż rządzić. W&nbsp;dużej mierze właśnie dzięki niemu po roku 2000 czerwona brygada zaczęła przekształcać się w&nbsp;quasi-militarną organizację. Każda fawela miała od teraz własne uzbrojone oddziały z&nbsp;karabinami AK-47, AR-15, FN-ami, granatami, a&nbsp;nawet rakietnicami. Z&nbsp;czasem pojawiły się też drony, wykorzystywane głównie do obserwowania zbliżających się patroli policji i&nbsp;ostrzegania bandytów. W&nbsp;szeregach gangu zaczęto masowo zatrudniać dzieci i&nbsp;nastolatków, tak zwanych <span class="italic">falcões</span> („jastrzębie”), którzy pełnili funkcje kurierów, obserwatorów i&nbsp;informatorów. Młodzi chłopcy, często zaledwie dziewięcio- czy dziesięcioletni, mieli ostrzegać przed nadciągającymi siłami bezpieczeństwa lub przenosić narkotyki. Starszych &ndash; czternasto- i&nbsp;piętnastolatków &ndash; szkolono do egzekucji przeciwników. Jako nastoletni dostawali o wiele niższe wyroki, a&nbsp;czasami nie byli nawet w&nbsp;ogóle skazywani. I&nbsp;to było przerażające, ponieważ nastolatkom gang co prawda nie nakazywał jeszcze odcinania wrogom głów maczetami, ale w&nbsp;tak młodym wieku zadawanie śmierci demoluje psychikę na zawsze. Proszę sobie wyobrazić, co się dzieje, kiedy taki piętnastolatek dostaje broń i&nbsp;zaczyna zabijać: błyskawicznie z&nbsp;nastolatka staje się mordercą, z&nbsp;mordercy &ndash; bestią.</p>

    <p class="tekst">Gdzieś od 2006 roku metody czerwonej brygady zaczęły się maksymalnie radykalizować i&nbsp;brutalizować. Gang porzucił taktykę „społecznej troski” na rzecz otwartego terroru. W&nbsp;fawelach, które niegdyś wspierał, zaczęto wymuszać posłuszeństwo przemocą. Poparcie mieszkańców spadało, a&nbsp;wewnątrz organizacji narastały konflikty. Zaczęły powstawać frakcje rywalizujące o&nbsp;wpływy i&nbsp;terytoria. W&nbsp;efekcie po szczycie potęgi w&nbsp;roku 2001 Czerwone Komando kilka lat później zaczęło tracić pozycję, osłabione zarówno przez wewnętrzne spory, jak i&nbsp;coraz bardziej brutalne działania wobec własnych społeczności. Policja postanowiła zrobić porządek w&nbsp;fawelach, tym bardziej że zbliżały się igrzyska panamerykańskie.</p>

    <div class="_idgenobjectlayout">
      <div id="calibre_link-165" class="calibre6">
        
      </div>
    </div>

    <p class="tekst">W&nbsp;czerwcu 2007 roku na kilka tygodni przed rozpoczęciem igrzysk w&nbsp;Rio de Janeiro brazylijskie władze postanowiły uderzyć w&nbsp;Comando Vermelho z&nbsp;niespotykaną dotąd siłą. Oficjalny pretekst brzmiał: zapewnienie bezpieczeństwa i&nbsp;porządku w&nbsp;mieście, ale prawdziwym celem było pokazanie opinii publicznej, zarówno krajowej, jak i&nbsp;zagranicznej, że rząd ma kontrolę nad fawelami. W&nbsp;rzeczywistości miało to być pokazowe czyszczenie terenów uznanych za bastiony gangu. Operacja objęła Complexo do Alemão, czyli rozległy zespół faweli w&nbsp;północnej części Rio, od lat stanowiący centrum logistyczne Czerwonego Komanda. To właśnie tam przechowywano narkotyki, szkolono rekrutów i&nbsp;wydawano rozkazy. Przed świtem 27 czerwca rozpoczęto ofensywę. Ponad 1100 funkcjonariuszy, w&nbsp;tym 350 policjantów z&nbsp;oddziałów specjalnych BOPE (Batalhão de Operações Policiais Especiais) wspieranych przez wojsko, wkroczyło do dzielnicy. Na niebie krążyły uzbrojone helikoptery, a&nbsp;ulice przeczesywały transportery opancerzone, a&nbsp;także ciężarówki z&nbsp;działkami wodnymi. Oficjalnie celem było rozbicie struktur gangu i&nbsp;odzyskanie terytorium. Nieoficjalnie &ndash; zastraszenie faweli i&nbsp;fizyczna eliminacja członków Comando Vermelho.</p>

    <p class="tekst">O&nbsp;świcie rozpoczęła się wymiana ognia. Snajperzy zajęli dachy, patrole przeszukiwały dom po domu, granaty hukowe i&nbsp;bojowe rozrywały powietrze. Zginęli nie tylko uzbrojeni przestępcy; wśród ofiar byli również mieszkańcy, w&nbsp;tym kobiety, dzieci i&nbsp;osoby starsze. Świadkowie relacjonowali, że policja strzelała bez ostrzeżenia, a&nbsp;niektóre ofiary zabijano we własnych mieszkaniach. Żołnierze i&nbsp;specjalnie wyszkolone jednostki policji wdzierały się do faweli, snajperzy obstawili dachy, patrole przeczesywały ulice. Wszędzie było słychać wybuchy granatów hukowych oraz granatów bojowych. Helikoptery ostrzeliwały dachy budynków i&nbsp;ulice. Mieszkańcy (w&nbsp;tym kobiety i&nbsp;małe dzieci) uciekali w&nbsp;panice, próbując schronić się w&nbsp;szkołach czy w&nbsp;piwnicach. Ogień nie ustawał ani na chwilę, policja zaczęła też wchodzić do domów i&nbsp;tam przeprowadzać egzekucję na członkach czerwonej brygady. Niektórzy zostali zatrzymani i&nbsp;przewiezieni na komisariat, inni byli na miejscu bici, torturowani, a&nbsp;często na oczach żon i&nbsp;dzieci bezlitośnie szatkowani kulami. Kilku mieszkańców zniknęło bez śladu, inni byli później identyfikowani na ulicach, zmasakrowani ranami postrzałowymi.</p>

    <p class="tekst">Według oficjalnego komunikatu zginęło dziewiętnastu członków gangu, a&nbsp;operację uznano za sukces. Jednak wkrótce po tym dziennikarze, prawnicy i&nbsp;organizacje pozarządowe zaczęli wskazywać na rażące nieprawidłowości. Raport Human Rights Watch oraz brazylijskiego Instituto de Estudos da Religião (ISER) wykazał, że większość zabitych nie miała żadnych związków z&nbsp;przestępczością zorganizowaną. Wiele ciał leżało w&nbsp;pozycjach sugerujących egzekucję: świadczyły o tym postrzały w&nbsp;plecy lub w&nbsp;tył głowy, brak śladów walki, rany od kul z&nbsp;bliskiej odległości. Nie znaleziono przy nich broni. Raport Human Rights Watch jasno postawił sprawę, nazywając policyjną akcję zbrodnią przeciwko ludzkości, ale rzecznik prasowy sił porządkowych argumentował: wojna to wojna, jeżeli ktoś wygląda jak bandyta i&nbsp;biega z&nbsp;plecakiem, nie możemy ryzykować i&nbsp;musimy strzelać.</p>

    <p class="tekst">Śledztwo dziennikarskie „O&nbsp;Globo” i&nbsp;„Folha de S. Paulo” potwierdziło, że co najmniej 44 osoby poniosły śmierć w&nbsp;wyniku operacji, a&nbsp;część z&nbsp;nich została uznana za „zaginione”, choć w&nbsp;rzeczywistości zostały pochowane potajemnie lub nigdy niezidentyfikowane. Dla opinii publicznej był to moment przełomowy, bo Complexo do Alemão stało się symbolem polityki bezlitosnej pacyfikacji faweli. Dla mieszkańców zaś traumą, która utrwaliła przekonanie, że państwo w&nbsp;Brazylii traktuje ich nie jak obywateli, lecz jak wrogów.</p>

    <div class="_idgenobjectlayout">
      <div id="calibre_link-166" class="calibre6">
        
      </div>
    </div>

    <p class="tekst">Tak przedstawia się z&nbsp;grubsza historia Comando Vermelho. A&nbsp;teraz opowiem o&nbsp;drugiej bardzo mocnej brazylijskiej organizacji przestępczej, Primeiro Comando da Capital (PCC) &ndash; Pierwsze Dowództwo Stolicy. Aby poznać jej historię, musimy cofnąć się do roku 1993, gdy w&nbsp;największym więzieniu Ameryki Łacińskiej, w&nbsp;Carandiru w&nbsp;São Paulo, doszło do buntu osadzonych. W&nbsp;odpowiedzi policja postanowiła wtargnąć do więzienia i&nbsp;tam zamordować 111 więźniów, niektórych przy tym torturując z&nbsp;pomocą psów. Według relacji świadków i&nbsp;raportów organizacji praw człowieka ofiar mogło być znacznie więcej. Sprawę szybko zamieciono pod dywan, a&nbsp;część tych, którzy przeżyli, uznała, że jeśli nie stworzą własnego systemu ochrony, to prędzej czy później zginą z&nbsp;rąk policji albo strażników. To wydarzenie dało początek drugiej najpotężniejszej przestępczej organizacji w&nbsp;Brazylii, PCC, która z&nbsp;czasem stała się synonimem brazylijskiego podziemia.</p>

    <p class="tekst">Na początku była to organizacja do złudzenia przypominająca swoją późniejszą konkurencję, czerwoną brygadę. Nie było tam jeszcze mowy o&nbsp;strukturach mafijnych ani zbrojnych ramionach, raczej o&nbsp;pewnym rodzaju solidarności więziennej, luźnym sojuszu ludzi, którzy mieli dość poniżeń, gwałtów i&nbsp;tortur. Można by to nazwać, nieco ironicznie, związkiem zawodowym bandytów. Przede wszystkim chodziło o&nbsp;to, by bronić swoich praw, mieć w&nbsp;więzieniu głos i&nbsp;stanowić siłę, której baliby się strażnicy. Ale to, co zaczynało się jako ruch wzajemnej pomocy, szybko przestało być niewinne. W&nbsp;krótkim czasie te więzienne układy i&nbsp;relacje przekształciły się w&nbsp;strukturę przestępczą z&nbsp;jasno wyznaczoną hierarchią, lojalnością i&nbsp;karą za złamanie zasad. PCC od samego początku różniło się od Comando Vermelho. Tam, gdzie brygada rządziła terrorem i&nbsp;przemocą, Primeiro Comando da Capital wprowadzało porządek i&nbsp;reguły. Powstał tak zwany Regulamentos dos Pontos, zbiór zasad obowiązujących każdego członka, bez względu na pozycję. Najważniejsze z&nbsp;nich? Lojalność wobec <span class="italic">irmãos</span>, czyli braci z&nbsp;organizacji, zakaz konfliktów wewnętrznych, a&nbsp;także obowiązek stawiania dobra grupy ponad osobistymi urazami. Jeśli dwóch bandytów miało ze sobą zatarg, który mógłby zwrócić uwagę policji &ndash; mieli go zakończyć natychmiast, inaczej obaj zginą. Tak działała ta logika.</p>

    <p class="tekst">Był też oczywiście zakaz współpracy z&nbsp;policją, a&nbsp;z&nbsp;czasem także z&nbsp;czerwoną brygadą. Jednak ten ostatni punkt pojawił się dopiero po rozłamie, kiedy obie organizacje przestały widzieć w&nbsp;sobie partnerów, a&nbsp;zaczęły traktować się jak wrogów. Kolejnym fundamentem był obowiązek finansowego wsparcia rodzin członków. Każdy, niezależnie od pozycji i&nbsp;miejsca, czy był wolny, czy siedział, musiał co miesiąc wpłacać określoną kwotę, tak by żona i&nbsp;dzieci jego martwego bądź osadzonego brata miały z&nbsp;czego żyć. System był szczelny i&nbsp;działał jak mechanizm bankowy: zbiórki, księgowość, kontrola, rozliczenia. Struktura organizacji była rozbudowana. Na jej szczycie znajdowała się Sintonia Final, czyli najwyższe dowództwo, często wydające rozkazy zza krat przez listy, kurierów i&nbsp;skorumpowanych strażników. Poniżej działały wyspecjalizowane piony: Sintonia Geral zajmowała się logistyką, Sintonia de Quebra&nbsp;&ndash; w&nbsp;praktyce atakami i&nbsp;egzekucjami, a&nbsp;Sintonia do Progresso&nbsp;&ndash; po prostu finansami. Na samym dole byli <span class="italic">irmãos</span>, szeregowi członkowie, podporządkowani lokalnym liderom faweli.</p>

    <p class="tekst">Jednym słowem, nie był już to chaotyczny gang ani samopomocowa więzienna grupa, tylko instytucja przez duże I. PCC miało księgowość, planowanie operacyjne, wewnętrzne sankcje i&nbsp;strategię rozwoju &ndash; przypominało korporację, przy uwzględnieniu wszystkich proporcji. W&nbsp;ciągu kilku lat organizacja podporządkowała sobie niemal cały system więziennictwa w&nbsp;stanie São Paulo, a&nbsp;później zaczęła wychodzić poza mury. W&nbsp;fawelach wprowadziła własne reguły, oparte nie tylko na strachu, ale i&nbsp;na obietnicy &ndash; że kto będzie z&nbsp;nią, ten nie zginie głodny. Przy czym PCC kupowało lojalność inaczej niż czerwona brygada. Tamci dawali ludziom pozory bezpieczeństwa, ale zostawiali ich w&nbsp;nędzy i&nbsp;strachu. Tutaj, w&nbsp;strukturach Primeiro Comando, starano się dać co innego: namiastkę stabilności. Najbiedniejsi dostawali racje żywnościowe, pieniądze, czasem sprzęty, radio, telewizor, leki. Organizowano pomoc dla rodzin, ale też pilnowano porządku: w&nbsp;miejscach będących pod kontrolą PCC nie wolno było napadać na cywilów, gwałcić ani zabijać zwykłych ludzi. Policja nie była tam potrzebna.</p>

    <p class="tekst">Zyski z&nbsp;handlu narkotykami i&nbsp;wymuszeń prano za sprawą legalnych interesów: wspomagano za ich pomocą bary, warsztaty, kluby sportowe, a&nbsp;nawet zlokalizowane na terenach należących do gangu kościoły ewangelickie. Organizacja inwestowała też w&nbsp;jadłodajnie dla biednych, a&nbsp;także (co brzmi surrealistycznie) wspierała jedną z&nbsp;lokalnych kampanii wyborczych. Można powiedzieć: oto gang, który powstał z&nbsp;lęku przed śmiercią w&nbsp;więziennej celi, a&nbsp;w&nbsp;ciągu dekady stał się równoległym państwem, z&nbsp;własnym kodeksem, finansami i&nbsp;wymiarem sprawiedliwości. Jak wspomniałem, PCC mocno różniło się od czerwonej brygady. Zamiast strzelać, chciało coś kupić, zamiast straszyć, dawało zarobić, a&nbsp;zamiast grozić, wolało negocjować. Jego członkowie starali się (i&nbsp;to im wychodziło), żeby zwyczajni obywatele się ich nie bali. Ta grupa miała duże zaufanie wśród najbiedniejszego społeczeństwa.</p>

    <p class="tekst">Na początku wieku PCC zaczęło się przekształcać w&nbsp;strukturę międzynarodową. Poprzez port Santos zaczęto więc wysyłać kokainę aż do Europy i&nbsp;Afryki Zachodniej. Głównymi szlakami była droga z&nbsp;Boliwii i&nbsp;Paragwaju przez Mato Grosso do São Paulo, a&nbsp;potem dalej na eksport. Równolegle z&nbsp;handlem narkotykami PCC rozwijało także przemyt broni, w&nbsp;tym głównie karabinów AK-47, glocków oraz karabinów M16. Wyspecjalizowało się też w&nbsp;kradzieży bankomatów; wyrywano je całe ze ścian. Przejmowano również transporty ze sprzętem elektronicznym &ndash; często całe statki czy kontenery takiego sprzętu wpadały w&nbsp;ich ręce. Dodatkowo gang wszedł w&nbsp;cyberprzestępczość, przeprowadzając zaawansowane oszustwa na kryptowalutach. Prał pieniądze na niebotyczną skalę.</p>

    <div class="_idgenobjectlayout">
      <div id="calibre_link-167" class="calibre6">
        
      </div>
    </div>

    <p class="tekst">Najważniejszą postacią w&nbsp;PCC był człowiek uważany za jednego z&nbsp;najinteligentniejszych, jeśli nie najbardziej przebiegłego i&nbsp;najbardziej inteligentnego przestępcę w&nbsp;historii Brazylii: Marcos Williams Herbas Camacho, znany także jako Marcola. Ten pochodzący z&nbsp;biednej nauczycielskiej rodziny chłopak do więzienia trafił w&nbsp;bardzo młodym wieku za drobne kradzieże. W&nbsp;więzieniu stawał się powoli człowiekiem bardzo brutalnym, ale także zdobywał wykształcenie: czytał filozofów, uczył się języków, interesował się strategiami wojskowymi i&nbsp;poznawał nowe technologie komunikacyjne. Nie był tylko zwykłym szefem gangu, szeregowym psychopatą, nie. On myślał jak szef potężnej korporacji. To on wprowadził do PCC mafijny model włoski, opierający się na strukturach, bezwzględnej lojalności i&nbsp;wierności. Scentralizował także raportowanie i&nbsp;rotacje ludzi pomiędzy fawelami, jak również wprowadził kadencyjność: zarządcy mieli się co jakiś czas zmieniać. W&nbsp;ten sposób chciał uniknąć powstawania układów i&nbsp;układzików. Cały czas krążyć miała świeża krew, aby utrzymać ludzi w&nbsp;posłuszeństwie. Dodatkowo rozpoczął szeroko zakrojoną współpracę zarówno z&nbsp;kartelami boliwijskimi, jak i&nbsp;kolumbijskimi. Ale &ndash; tu ciekawostka &ndash; skonstruował i&nbsp;wdrożył własny komunikator internetowy.</p>

    <p class="tekst">W&nbsp;maju roku 2006, czyli mniej więcej w&nbsp;czasie, gdy czerwona brygada opadała z&nbsp;sił, PCC pokazało swoją moc. W&nbsp;odpowiedzi na przenosiny lidera do więzienia o&nbsp;zaostrzonym rygorze (jedna z&nbsp;licznych odsiadek Marcoli) zorganizowało ponad 250 zmasowanych ataków na policjantów oraz na urzędy miejskie. W&nbsp;całym stanie São Paulo zginęło wtedy ponad 170 osób, w&nbsp;tym głównie policjanci, a&nbsp;także ich rodziny i&nbsp;inni cywile. Bomby, koktajle Mołotowa, detonacje z&nbsp;rakietnic &ndash; jednym słowem, na ulicach miast zapanowała wówczas przerażająca przemoc. To był największy zorganizowany zamach wewnętrzny w&nbsp;historii Brazylii. Od&nbsp;tego momentu nikt nie miał już żadnych wątpliwości, że PCC to nie jest zwykły gang, lecz armia napędzana narkotykami, żądna krwi i&nbsp;pieniędzy. Wspominałem już, że z&nbsp;początku dwie największe grupy przestępcze współpracowały, jednak po rozłamie zaczęły mordować się nawzajem z&nbsp;wyjątkową brutalnością. Nasza podróż przez ciemne, zatęchłe uliczki faweli doprowadziła nas teraz w&nbsp;skrajnie ponure miejsce, gdzie zobaczycie, do czego zdolny jest człowiek.</p>

    <div class="_idgenobjectlayout">
      <div id="calibre_link-168" class="calibre6">
        
      </div>
    </div>

    <p class="tekst">Po rozłamie i&nbsp;zerwaniu sojuszu między kartelami (2016 rok) Brazylia wkroczyła w&nbsp;nową erę, i&nbsp;nie była to era wojny ulicznej, ale toczonej wewnątrz więzień, od lat kontrolowanych przez dwa teraz nienawidzące się gangi. Na początku 2017 roku brazylijski system penitencjarny niemal dosłownie eksplodował. 1&nbsp;stycznia tego roku w&nbsp;więzieniu Companhia Penitenciária Anísio Jobim w&nbsp;Manaus (stan Amazonas) doszło do jednego z&nbsp;najkrwawszych buntów w&nbsp;historii kraju. Konflikt wybuchł między dwiema organizacjami: Família do Norte (FDN), sojusznikiem Comando Vermelho, oraz Primeiro Comando da Capital (PCC). Bunt trwał wiele godzin, a&nbsp;służby długo nie mogły odzyskać kontroli nad zakładem. Zginęło 56&nbsp;więźniów. Część z&nbsp;nich, jak potwierdzały późniejsze raporty policji i&nbsp;organizacji praw człowieka, została pozbawiona głów, a&nbsp;ciała okaleczono. Co najmniej 40 zostało ściętych, a&nbsp;ich głowy były wyrzucane z&nbsp;wyższych kondygnacji więziennych. Niektórych z&nbsp;osadzonych rozbierano do naga, oblewano benzyną, przywiązywano do krzeseł i&nbsp;podpalano. Nagrania z&nbsp;wnętrza więzienia, zrobione przez samych osadzonych, obiegły brazylijskie media, wywołując wstrząs nawet w&nbsp;kraju przyzwyczajonym do przemocy. Trzeba wiedzieć, że było to więzienie mocno przepełnione &ndash; na ponad 1200 osadzonych przysługiwało tam 450 miejsc.</p>

    <p class="tekst">Zaledwie kilka dni później, 8&nbsp;stycznia, sytuacja powtórzyła się w&nbsp;więzieniu Agrícola de Monte Cristo w&nbsp;Boa Vista, stolicy stanu Roraima. Tam w&nbsp;odwecie za Manaus zginęło 33 więźniów. Ale krótkie „zginęło” nie opisuje makabry, do której doszło. Nad ranem ponad trzydziestu uzbrojonych więźniów wtargnęło do bloków rywali z&nbsp;czerwonej brygady i&nbsp;w&nbsp;ciągu kilku godzin dokonali zemsty. Spośród zamordowanych wielu zostało rozebranych do naga, pociętych na części, a&nbsp;kilku ofiarom odcięto głowy i&nbsp;genitalia, które później pokazywano jako trofea. Zrobiono także wiele zdjęć i&nbsp;filmów, na których mordercy wciskają oderżnięte genitalia w&nbsp;usta ściętych głów. Te obrazki sprawiały, że funkcjonariusze nie chcieli wchodzić między gangi i&nbsp;interweniować. Prawdę mówiąc, ja się im wcale nie dziwię. Władze ponownie przyznały, że przyczyną były walki między rywalizującymi kartelami.</p>

    <p class="tekst">Wreszcie trzecie ogniwo łańcucha niewyobrażalnej przemocy: trzeci akt tego ponurego spektaklu rozegrał się 29 lipca 2019 roku w&nbsp;więzieniu Centro de Recuperação Regional de Altamira w&nbsp;stanie Pará. To było więzienie, w&nbsp;którym siedzieli zarówno członkowie PCC, jak i&nbsp;czerwonej brygady. Mieli dwa osobne bloki, ale w&nbsp;nocy członkowie czerwonej brygady w&nbsp;ramach odwetu postanowili zagrodzić wyjścia do bloku rywali, zablokować ich cele i&nbsp;podpalić cały pawilon. Więźniowie PCC płonęli więc żywcem we śnie, inni &ndash; próbując uciekać. Ale tych łapano i&nbsp;rozcinano maczetami. Bilans: 62 martwych, z&nbsp;czego 41&nbsp;spłonęło; okrutne płomienie scaliły ich ciała w&nbsp;jedną przerażającą masę, były wręcz wtopione w&nbsp;kraty. Na zdjęciach widać wielką stopioną masę mięsa z&nbsp;wystającymi z&nbsp;niej metalowymi elementami krat.</p>

    <p class="tekst">Według późniejszego raportu Ministerstwa Sprawiedliwości część więźniów udusiła się dymem po podpaleniu pawilonu, inni zostali zabici przez współosadzonych. Śledztwo potwierdziło, że za atakiem stali członkowie Comando Vermelho. Najwyraźniej to się gangowi opłaciło, gdyż po 2019 roku układ sił w&nbsp;brazylijskim podziemiu wyraźnie się zmienił. Primeiro Comando da Capital mimo strat w&nbsp;Amazonas wyszło z&nbsp;kryzysu silniejsze. Organizacja zaczęła działać bardziej jak sieć niż jak tradycyjna mafia: luźno powiązane komórki, wspólny kodeks, wspólny interes. Wykorzystała chaos w&nbsp;północnych stanach, by rozszerzyć wpływy na terytoria przygraniczne, zwłaszcza w&nbsp;Mato Grosso do Sul i&nbsp;Rondônii, gdzie biegną główne szlaki przemytu z&nbsp;Boliwii i&nbsp;Paragwaju. Comando Vermelho i&nbsp;jego sojusznicy, w&nbsp;tym Família do Norte, zostali w&nbsp;tym czasie osłabieni przez wewnętrzne walki i&nbsp;presję policyjną. CV utrzymało kontrolę nad częścią faweli w&nbsp;Rio de Janeiro, ale straciło dominację w&nbsp;więzieniach. PCC przeciwnie &ndash; skupiło się na tym, co zawsze było jego największą siłą: organizacji i&nbsp;pieniądzach. Zamiast publicznych demonstracji przemocy postawiło na cichą ekspansję w&nbsp;kierunku biznesów legalnych jak transport, handel czy nieruchomości.</p>

    <div class="_idgenobjectlayout">
      <div id="calibre_link-169" class="calibre6">
        
      </div>
    </div>

    <p class="tekst">Tym, co w&nbsp;wojnie gangów stanowiło element walki psychologicznej, były wspomniane brutalne filmy nagrywane podczas więziennych starć. Ktoś tam miał telefon z&nbsp;kamerą, kto inny maczetę albo benzynę, a&nbsp;jeszcze jeden &ndash; żyletkę zamontowaną na szczoteczce do zębów, co czyniło z&nbsp;niej broń. Oczywistym był fakt, że ktoś zacznie dokumentować obrazy tego terroru. Wszystkie filmy z&nbsp;brazylijskich więzień są ekstremalnie brutalne, jednak ten, o&nbsp;którym zaraz opowiem, jest jednym z&nbsp;najgorszych, jakie widziałem kiedykolwiek.</p>

    <p class="tekst">Już pierwszy kadr zwiastuje grozę, która za moment wyleje się z&nbsp;ekranu. Na początku tego trwającego zaledwie minutę nagrania widzimy podłogę zalaną czymś, co przypomina błoto. To ciemnobrązowa, lśniąca w&nbsp;świetle jarzeniówek masa wyglądająca przy dokładniejszym oglądzie jak mieszanina krwi, fekaliów oraz rozdeptanych ludzkich organów. Po chwili dostrzegamy mężczyznę, który leży na brzuchu, twarz ma skierowaną do podłogi, a&nbsp;w&nbsp;jego głowie zieje gigantyczna, zajmująca trzy czwarte powierzchni dziura. Najprawdopodobniej jest pozbawiony już mózgu, zaś trzy pary brudnych od wnętrzności dłoni dosłownie wyrywają całą resztę tego, co znajduje się wewnątrz czaszki. Wyrzucają to za siebie, wyglądając niczym kopiące dół w&nbsp;ziemi psy. Oprawcy żywo przy tym dyskutują i&nbsp;z&nbsp;całą pewnością są pod wpływem bardzo silnych narkotyków, ponieważ mają ruchy jak zombie.</p>

    <p class="tekst">Mniej więcej około dwudziestej sekundy filmu ciało zostaje obrócone na plecy i&nbsp;widzimy teraz głowę i&nbsp;twarz ofiary. Jak łatwo się domyślić, ciało jest bardzo mocno okaleczone, gigantyczne rany na barkach, na szyi, odcięte uszy, to wszystko sprawia, że oglądającemu po plecach przechodzi zimny dreszcz. Jednak najgorsze dopiero przed nami. Mimo bardzo rozległych i&nbsp;licznych obrażeń twarz tego nieszczęśnika wciąż ma nos, oczy i&nbsp;usta. Twarz to widoczna i&nbsp;jedna z&nbsp;ostatnich oznak człowieczeństwa ofiary, ale już po jakichś pięciu sekundach zostaje ona dosłownie rozerwana na strzępy. Dłonie bez oprawców zaczynają rozdzierać oblicze nieszczęśnika na kawałki. Wydłubują mu oczy, zgniatając je później, wyrywają kawałek nosa, rozszarpują jego policzki. Gdybym nie miał stuprocentowej pewności, że to jest prawdziwy film, byłbym przekonany, że jest to bardzo dobrze zrobiony horror klasy&nbsp;B. Ale to nadal nie jest najgorsze, co czeka widza. Na to, co nastąpi, naprawdę nie można się przygotować.</p>

    <p class="tekst">W&nbsp;pewnym momencie bowiem jeden z&nbsp;oprawców chwyta ofiarę za górną część szczęki, wkłada jej palce do ust i&nbsp;chwyta za podniebienie. To sprawia, że dolna część szczęki opada i&nbsp;usta się otwierają. I&nbsp;wtedy do tych ust zostaje wepchnięte najpierw wydłubane oko, a&nbsp;później coś, co przypomina odcięte męskie genitalia. Film urywa się w&nbsp;chwili, gdy wypełniona tą makabrą szczęka ofiary się zamyka, a&nbsp;na ciało spada grad kopnięć.</p>

    <div class="_idgenobjectlayout">
      <div id="calibre_link-170" class="calibre6">
        
      </div>
    </div>

    <p class="tekst">Jest i&nbsp;druga „produkcja więzienna” w&nbsp;podobnym stylu. Na początku widzimy mężczyznę, który przechadza się po czymś, co wygląda jak więzienna sala do ćwiczeń, może rodzaj wewnętrznego spacerniaka. Mężczyzna jest bosy i&nbsp;jego stopy brodzą w&nbsp;pokrywającej posadzkę hali mieszaninie krwi, ropy, zgnilizny oraz fekaliów. Teraz już rozumiemy, że on niejako oprowadza nas po miejscu wypełnionym zdekapitowanymi, mniej lub bardziej rozczłonkowanymi i&nbsp;spuchniętymi od rozkładu zwłokami. To z&nbsp;nich ciekną płyny zalegające na podłodze. Stan ciał jest przerażający. Widzimy więc na przykład żółty tłuszcz złowieszczo lśniący w&nbsp;czeluściach otwartych ludzkich brzuchów. Kamera robi bardzo bliskie najazdy też na szyje ofiar, pokazując robaki gnieżdżące się w&nbsp;ranach; widok jest absolutnie przerażający. Spokój bosego mężczyzny nasuwa myśl, że prawdopodobnie jest on kompletnie zdegenerowany, tak dalece posunął się już w&nbsp;deprawacji, że przypomina postać z&nbsp;gotyckiego horroru, a&nbsp;nie człowieka. Nawet nie dba o&nbsp;to, żeby włożyć obuwie. To nie wynika z&nbsp;braku takowego, widzimy, że stopy wielu ofiar buty posiadają. Ciał jest tak wiele, że z&nbsp;pewnością znalazłby dla siebie rozmiar.</p>

    <p class="tekst">W&nbsp;trakcie tego trwającego około sześciu minut filmu nie dzieje się nic wyjątkowego: mężczyzna po prostu się przechadza po przerażającym miejscu. To, co zostaje po tym filmie, to pytania. Dlaczego te zwłoki są w&nbsp;tym miejscu tak długo, że zaczęły się rozkładać? Skąd się wzięły? Czemu ktoś na to pozwala w&nbsp;obrębie więziennych murów? Dlaczego śmierć, która spotkała tych ludzi, była tak okrutna? Oraz najważniejsze z&nbsp;pytań: kim jest ten potwór, który bez żadnego oporu chodzi boso wśród gnijących ciał?</p>

    <div class="_idgenobjectlayout">
      <div id="calibre_link-171" class="calibre6">
        
      </div>
    </div>

    <p class="tekst">Nie da się też ominąć pytania, dlaczego w&nbsp;brazylijskich więzieniach w&nbsp;ogóle mogło dojść do bestialstwa na taką skalę. Odpowiedź, niestety, jest prosta. System penitencjarny w&nbsp;tym kraju od dekad znajduje się w&nbsp;stanie zapaści. Zakłady karne są przepełnione, w&nbsp;niektórych przypadkach nawet czterokrotnie ponad normy, a&nbsp;w&nbsp;celach dla dziesięciu osób czasem gnieździ się ich czterdzieści. Idźmy dalej: na jednego strażnika przypada nierzadko pięćdziesięciu osadzonych, brakuje monitoringu, infrastruktury, a&nbsp;skorumpowani funkcjonariusze przymykają oko na przemyt broni, narkotyków i&nbsp;telefonów. W&nbsp;rezultacie gangi zorganizowały się wewnątrz murów w&nbsp;sposób bardziej skuteczny niż państwo na zewnątrz.</p>

    <p class="tekst">Władze, niezdolne do zaprowadzenia porządku, często wybierają strategię obojętności &ndash; pozwalają więzieniom „oczyścić się samym”. Po każdej masakrze ogłaszane są śledztwa, które kończą się niczym. Liderów buntów przenosi się do innych jednostek, gdzie bez przeszkód kontynuują działalność. Żadne z&nbsp;dochodzeń dotyczących rzezi w&nbsp;Altamirze, Manaus czy Boa Viście nie doprowadziło do skazania winnych. Większość rodzin ofiar nigdy nie zobaczyła ciał swoich bliskich, choć w&nbsp;sumie w&nbsp;wielu przypadkach nie było już nawet czego identyfikować.</p>

    <p class="tekst">Tak wygląda rzeczywistość za murami. Ale wojna, która tam się rozpoczęła, dawno już przekroczyła więzienne bramy. Wylewa się na ulice brazylijskich miast, a&nbsp;jej obraz zapisany jest w&nbsp;dziesiątkach wstrząsających nagrań. Filmy te, rejestrowane telefonami, wciąż krążą po internecie jako jaskrawe świadectwa brutalności, której państwo nie potrafiło powstrzymać.</p>

    <div class="_idgenobjectlayout">
      <div id="calibre_link-172" class="calibre6">
        
      </div>
    </div>

    <p class="tekst">Pierwszym z&nbsp;nich jest na pewno zarejestrowane morderstwo Débory Freitas Bessy. Dziewczyna została zabita 9&nbsp;stycznia 2018 roku w&nbsp;Rio Branco, stolicy stanu Acre. Urodzona w&nbsp;1998 roku dziewiętnastolatka, wychowana na przedmieściach, dorastała w&nbsp;świecie, w&nbsp;którym lojalność wobec lokalnej grupy przestępczej była często kwestią przetrwania, czymś zupełnie naturalnym. Według brazylijskich mediów i&nbsp;śledczych miała powiązania z&nbsp;Primeiro Comando da Capital (PCC), choć sama miała być tylko drobnym ogniwem w&nbsp;ich strukturze; ot, dziewczyną, która znała nie tych ludzi, co trzeba.</p>

    <p class="tekst">9&nbsp;stycznia Débora została porwana, a&nbsp;następnie zamordowana, i&nbsp;przez dwa dni rodzina nie wiedziała, co się z&nbsp;nią stało. Ostatecznie jej siostra, Sara Freitas Bessa, oraz inni krewni odnaleźli jej ciało. Widok, który napotkali, przeraził ich, ale bardziej przeraziło wideo z&nbsp;morderstwa, które niebawem wypłynęło do sieci. Na początku tego filmu (nie szukajcie go w&nbsp;sieci) widzimy klęczącą dziewczynę oraz oprawcę w&nbsp;kominiarce, który stoi za nią z&nbsp;maczetą w&nbsp;dłoni. Najbardziej poruszające tu są dwie rzeczy: to, że ofiara wygląda jak zwykła nastolatka z&nbsp;sąsiedztwa (kilka tatuaży, żółta koszulka, krótkie dżinsowe spodenki), a&nbsp;także jej oczy, w&nbsp;których przynajmniej ja widzę przerażenie i&nbsp;niedowierzanie, że dzieje się to naprawdę. Mniej więcej w&nbsp;dziesiątej sekundzie oprawca zachowuje się tak, jakby się wahał, czy na pewno chce zabić dziewczynę. Kilka razy zamachnął się przed szyją ofiary, jakby chciał sprawdzić, czy będzie umiał to zrobić, lub zamierzał ją jeszcze mocniej wystraszyć. Ostrze spada jednak na kark za trzecim lub czwartym razem, co kończy się obcięciem głowy. Serce widza pęka, ponieważ wyraz twarzy kobiety zmienia się diametralnie: widać potworny żal, gdy dociera do niej, że krótkie życie zaraz się skończy, a&nbsp;właściwie już się skończyło, bo maczeta zetknęła się już z&nbsp;kręgami szyjnymi.</p>

    <p class="tekst">Kolejny film jest uznawany przez niektórych za najgorszy w&nbsp;internecie. Nie chciałbym go jakoś pozycjonować, jednak moim zdaniem zajmuje naprawdę wysokie miejsce. To bardzo niepokojące nagranie pod tytułem <span class="italic">Mangue 937</span>. Data i&nbsp;miejsce jego powstania to prawdopodobnie 2&nbsp;marca 2018 roku w&nbsp;Mangue; chodzi o&nbsp;błotniste tereny na terenie Brazylii w&nbsp;regionie Fortaleza. Ofiarami, których zgon obserwujemy, są trzy kobiety: Nara Aline Mota de Lima, Darcyelle Ancelmo de Alencer i&nbsp;Ingrid Teixeira Ferreira. Wszystkie należały do lokalnej frakcji Guardo des Estados, czyli GDE, a&nbsp;następnie przeszły do czerwonej brygady. Inna z&nbsp;wersji mówi też, że tylko jedna kobieta zdradziła, pozostałe dwie zginęły dlatego, że były jej przyjaciółkami. Nie wiem, jaka jest prawda. Przypuszczam natomiast, że ta egzekucja miała pokazać siłę grupy i&nbsp;udowodnić wahającym się, że nie warto zmieniać stron w&nbsp;tej walce, bo GDE to wyjątkowi psychopaci.</p>

    <p class="tekst">Ofiary zostały uprowadzone z&nbsp;domów i&nbsp;przewiezione do tytułowego Mangue, a&nbsp;właściwie do zapomnianego przez Boga lasu, gdzie czekał je smutny los. Zdaniem śledczych straumatyzowane dziewczyny musiały potwierdzić swoją lojalność w&nbsp;stosunku do oprawców, zanim straciły życie, a&nbsp;całą egzekucję oczywiście sfilmowano. Na początku tego nagrania widzimy jedną z&nbsp;kobiet (długie ciemne włosy i&nbsp;koszulka &ndash; sukienka w&nbsp;róże), która siedzi w&nbsp;lesie na ziemi i&nbsp;wydaje się nie do końca wierzyć w&nbsp;to, co zaraz ją spotka. Trudno zrozumieć wszystko, co mówi, jednak z&nbsp;początku widać jeszcze brak paniki. Wszystko zmienia się w&nbsp;jedenastej sekundzie, kiedy nagle następuje cięcie, zmienia się kadr i&nbsp;widzimy tę samą kobietę bardzo ciężko pobitą albo przeciągniętą przez pełną piachu drogę. Piach ma wszędzie: na ciele, we włosach, na ubraniu; ofiara agresji już tylko płacze. W&nbsp;jej płaczu i&nbsp;krzykach słychać rozpacz, błaganie i&nbsp;przerażenie. Lament zostaje błyskawicznie przerwany wystrzałem z&nbsp;pistoletu. Kula przebija czaszkę, a&nbsp;dziewczyna pada martwa. Widzimy upadek ciała, słyszymy śmiech oprawców. Teraz jednak jej martwe ciało jest okładane drewnianymi pałkami. Za taką agresję odpowiadają z&nbsp;pewnością twarde narkotyki. W&nbsp;pewnym momencie kadr się zmienia i&nbsp;widzimy drugą z&nbsp;kobiet &ndash; potwornie chudą, z&nbsp;krótkimi blond włosami, w&nbsp;koszulce polo. Opiera rękę o&nbsp;zwalony pień drzewa, a&nbsp;sadyści próbują jej tę rękę złamać, uderzając w&nbsp;nią drewnianym kijem.</p>

    <p class="tekst">Cios za ciosem spada na szczupłe ramię, kobieta najwyraźniej cierpi &ndash; ale robi to w&nbsp;milczeniu. Na jej twarzy widać jakąś rozpaczliwą nadzieję na to, że być może ta katorga zakończy się wyłącznie dotkliwą karą cielesną, a&nbsp;nie śmiercią. Brutalne bicie trwa ponad minutę i&nbsp;z&nbsp;każdym kolejnym ciosem widzimy, jak bita zaczyna wątpić w&nbsp;to, że oprawcy wypuszczą ją żywą. Nadzieja na przeżycie znika, a&nbsp;dokładnie jest przecięta, kiedy drewniana pałka zostaje zmieniona na stalową, wyjątkowo tępą maczetę. Oprawca zaczyna uderzać nią ofiarę na wysokości bicepsa i&nbsp;potrzebuje kilkunastu uderzeń, aby skutecznie pozbawić kobietę ręki. Ten obraz jest absurdalnie makabryczny, ale w&nbsp;pewnym momencie, kiedy ręka już jest niemal odcięta, kobieta stara się uciec. Wtedy oprawca palcem wskazuje jej, że ma zostać, a&nbsp;gdy spełnia jego milczące polecenie &ndash; wraca do odcinania ręki.</p>

    <p class="tekst">Następne ujęcie: widzimy dziewczynę otępiałą, już bez ramienia, na dnie jakiegoś dołu (myślę, że była pod wpływem silnego środka znieczulającego lub adrenaliny), upływ krwi jest ogromny, wszystko wokół niej staje się czerwone &ndash; a&nbsp;ona z&nbsp;dziwnym spokojem czeka na oprawcę. To trwa kilkanaście sekund, ale to czekanie jest jednym z&nbsp;najbardziej przerażających momentów nagrania. W&nbsp;końcu egzekutor pojawia się i&nbsp;zaczyna atakować ofiarę długim ostrzem. Zaczyna od jej kolan, robiąc głębokie rany. Później widzimy, jak ta wychudzona dziewczyna bez jednej ręki, okrutnie poraniona maczetą, stara się bronić ręką, która jej pozostała, przed spadającym ostrzem. Film kończy się mniej więcej tym, że oprawcy podchodzą do niej, z&nbsp;bardzo bliskiej perspektywy pokazują nam, jak pozbawiają ją głowy.</p>

    <p class="tekst">Nagranie rozeszło się w&nbsp;sieci, budząc międzynarodowy szok i&nbsp;obrzydzenie, także siejąc terror. 27 lutego 2019 roku pięciu mężczyzn skazanych zostało na łącznie 335 lat najcięższego więzienia za dokonanie tego czynu, a&nbsp;kolejny podejrzany (złapany dopiero w&nbsp;kwietniu roku 2022) otrzymał wyrok 83 lat bezwzględnego pozbawienia wolności.</p>

    <p class="tekst1" id="calibre_link-173">PCC, jak wspomniałem, umacnia się i&nbsp;jest obecnie najsilniejsze w&nbsp;więzieniach. W&nbsp;całej Brazylii nadzoruje ponad 90&nbsp;procent rynku, ponad 40 procent faweli w&nbsp;dużych miastach, zwłaszcza w&nbsp;Rio, należy do tej organizacji. Kraje sąsiedzkie, jak Boliwia, Paragwaj, Argentyna czy Wenezuela, mają tam swoje mocne filie i&nbsp;cały czas uczestniczą w&nbsp;eksporcie narkotyków do innych części świata. Niczym międzynarodowa korporacja, bandycka organizacja ma własnych księgowych, legalne inwestycje, powiązania polityczne, a&nbsp;także swoich ludzi w&nbsp;policji. Lider PCC Marcos Williams Herbas Camacho, czyli Marcola, wciąż siedzi w&nbsp;więzieniu o&nbsp;zaostrzonym rygorze, mimo to jest uznawany za głównego szefa grupy.</p>
  </div>
</div>


<div id="calibre_link-19" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-41">DZIECI Z&nbsp;KUŘIM</h1>

    <p class="bez_wciecia">Wokół tego domu, stojącego na polanie w&nbsp;samym środku boru, wibruje w&nbsp;powietrzu dziecięcy krzyk, od którego cierpnie skóra. Nawet wrony kołują ogłuszone nim, każda próba lądowania kończy się spłoszeniem. Krzyk jest naprawdę przejmujący i&nbsp;nie ustaje ani na chwilę. W&nbsp;środku chaty panuje półmrok, zapach pleśni miesza się z&nbsp;wonią dymu i&nbsp;czegoś, co przypomina metaliczną woń krwi. Na stole leży biały obrus, miejscami przesiąknięty ciemnymi plamami. Wokół siedzi pięć osób: dwie kobiety w&nbsp;wieku około trzydziestu lat, następnie chuda, może trzynastoletnia dziewczynka, mężczyzna o&nbsp;nieobecnym spojrzeniu zza grubych szkieł okularów i&nbsp;w&nbsp;końcu chłopiec na oko siedmioletni. Jest unurzany w&nbsp;mieszaninie krwi, błota i&nbsp;kału; pokrywa ona całe jego ciało. Jest półnagi, przywiązany do krzesła. Dłonie i&nbsp;stopy ma skrępowane sznurami. Oddycha z&nbsp;widocznym trudem, czasem traci przytomność, a&nbsp;gdy ją odzyskuje, wrzeszczy.</p>

    <p class="tekst">Kobiety rozmawiają półgłosem, jakby nic się nie działo. W&nbsp;tle słychać śmiech i&nbsp;rozmowy z&nbsp;włączonego telewizora, nadawany jest tam teraz czeski program rozrywkowy. Hałas niesie się po zniszczonym wnętrzu. Chłopiec jęczy coraz ciszej, dopóki jego głos nie przechodzi w&nbsp;bulgoczący charkot. Najprawdopodobniej dziecko kompletnie zdarło gardło. Mężczyzna w&nbsp;ciemnej szacie wstaje, podchodzi do dziecka i&nbsp;pochyla się nad nim. Ostrze skalpela błyska w&nbsp;świetle lampy; za jego pomocą wykrawa chłopcu część pośladka, ten w&nbsp;wyniku doznanego szoku dostaje drgawek i&nbsp;traci przytomność. Następnie mężczyzna zanosi go ludziom siedzącym przy stole, częstuje. Rozmowy ustają, wszyscy (poza nieprzytomnym dzieckiem) wstają. Kanibal wbija zęby w&nbsp;płat mięsa i&nbsp;podaje dalej. Dwie kobiety, nastolatka oraz mężczyzna w&nbsp;okularach, biorą po niewielkim kęsie. Ostatni kawałek włożono do ust przykutego do krzesła dziecka. Mężczyzna w&nbsp;stroju kapłana wypowiada słowa, które brzmią jak bluźniercza parodia modlitwy: „Oto ciało Boże”. Skrępowany chłopiec zanosi się płaczem.</p>

    <p class="tekst">Ta sprawa pod nazwą „dzieci z&nbsp;Kuřim” przeszła do historii czeskiego wymiaru sprawiedliwości. Wstrząsnęła Czechami i&nbsp;przez lata pozostawała jednym z&nbsp;najbardziej mrocznych przykładów przemocy rytualnej w&nbsp;Europie Środkowej. Relacje śledczych oraz dokumentacja sądowa nie wystarczą, by zrozumieć, co wydarzyło się w&nbsp;tym niepozornym domu na skraju czeskiego lasu. Będzie strasznie, ale też w&nbsp;pewnym momencie ta historia stanie się dziwna i&nbsp;niezwykle zagmatwana. Zapraszam do Czech.</p>

    <div class="_idgenobjectlayout">
      <div id="calibre_link-174" class="calibre6">
        
      </div>
    </div>

    <p class="tekst">Na początek muszę podzielić się pewnym przemyśleniem. Wiele lat temu słuchałem radiowego reportażu o&nbsp;dzieciach z&nbsp;Kuřim, ale go wyłączyłem. Stwierdziłem, że czym jak czym, ale wymyślonymi creepypastami to ja się nie interesuję. Jakież było moje zdziwienie, kiedy okazało się, że ta historia wydarzyła się naprawdę i&nbsp;jest o wiele mroczniejsza, a&nbsp;także bardziej zagmatwana niż scenariusz najbardziej zakręconego filmu grozy. Ale zacznijmy od początku.</p>

    <p class="tekst">Narodziny oczekiwanego dziecka to ogromne szczęście dla rodziców. Takie szczęście spotkało też Eduarda Tvrdego, który 7&nbsp;maja 2007 roku w&nbsp;czeskim miasteczku Kuřim z&nbsp;ekscytacją oczekiwał przybycia do domu żony z&nbsp;nowo narodzonym potomkiem. Na długo przed narodzinami syna własnoręcznie pomalował jego pokój, ustawił kołyskę, a&nbsp;na półce poustawiał w&nbsp;bojowym szyku plastikowe żołnierzyki, których zestaw wybrał prawdopodobnie z&nbsp;myślą o&nbsp;swojej frajdzie. Zresztą radość oczekiwania sprawiła, że kupował wszystko, co tylko mogło się przydać: zabawki, miękkie kocyki, poduszkę z&nbsp;haftowanym imieniem. Kiedy przygotował już pokój, zamontował nowoczesną elektroniczną nianię z&nbsp;kamerą; na ówczesne czasy cud techniki. Urządzenie miało przesyłać obraz do komputera, reagować na ruch, ale także odtwarzać kołysanki.</p>

    <p class="tekst">Wieczorem, gdy wszystko było gotowe, chciał włączyć na moment sprzęt, by upewnić się, że system działa. Czekał na telefon ze szpitala, żona miała lada chwila wrócić z&nbsp;noworodkiem. Ekran komputera ładował się powoli, procent po procencie. W&nbsp;myślach widział już kołyskę i&nbsp;syna, który po raz pierwszy zaśnie w&nbsp;nowym domu, ale obraz, który w&nbsp;końcu pojawił się na monitorze, nie przedstawiał pokoju dziecięcego. Był ciemny, jakby zarejestrowany w&nbsp;nocy, w&nbsp;świetle noktowizora. Mężczyzna z&nbsp;przerażeniem zobaczył na nim pomieszczenie przypominające piwnicę, a&nbsp;w&nbsp;jej rogu skutego półnagiego, brudnego chłopca. Obraz był raczej z&nbsp;horroru w&nbsp;stylu <span class="italic">Rec</span> niż z&nbsp;sielskiego pokoju niemowlaka. Wychudzony, posiniaczony nieznajomy chłopiec siedział z&nbsp;oczami szeroko otwartymi ze strachu. Tvrdý był oszołomiony, nic nie rozumiał. Przez chwilę nie pojmował, co widzi. Sygnał z&nbsp;niani nie pochodził z&nbsp;jego domu. Dlaczego urządzenie pokazywało cudze dziecko w&nbsp;takim miejscu? Patrzył w&nbsp;ekran, próbując odnaleźć w&nbsp;tym sens. Z&nbsp;odrętwienia wyrwał go dzwonek telefonu: dzwoniono ze szpitala, dziecko było już na świecie. Eduard bez zastanowienia wyłączył komputer i&nbsp;wybiegł z&nbsp;domu, by odebrać żonę i&nbsp;syna.</p>

    <p class="tekst">Gdy przywiózł bezpiecznie żonę z&nbsp;synem do domu, opowiedział jej wszystko, ale w&nbsp;miarę opowiadania tracił wiarę, że to wszystko było realne, że widział upiorną piwnicę z&nbsp;uwięzionym chłopcem. Kiedy niemowlę zasnęło, postanowił raz jeszcze włączyć komputer i&nbsp;nianię &ndash; tym razem chłopiec, którego zobaczył, już nie siedział w&nbsp;milczeniu, tym razem potwornie płakał. Małżeństwo szybko zrozumiało, że to nie zabawa ani czyjaś głupia gra &ndash; postanowili powiadomić policję. Proszę zrozumieć, jaki szok może wzbudzić u&nbsp;niczego niespodziewających się rodziców tego typu obraz emitowany &ndash; ja wiem? Może z&nbsp;odległej dzielnicy, może gdzieś z&nbsp;pobliża? W&nbsp;pewnym momencie w&nbsp;kadrze pojawiła się ręka kobiety lub mężczyzny wysmarowana czymś, co wyglądało jak psia karma. Zaczęła zbliżać się do twarzy chłopca, a&nbsp;ten począł łapczywie to zlizywać. Trzeba było działać, i&nbsp;to energicznie, sprawy rozwijały się w przerażającym kierunku.</p>

    <p class="tekst">Policja pojawiła się na miejscu niemal natychmiast po zgłoszeniu. Było ono wszak na tyle poważne, że nie mogło czekać. Funkcjonariusze poprosili Eduarda, by nie wyłączał elektronicznej niani i&nbsp;jeśli to możliwe, rejestrował wszystko, co widzi na ekranie. Ale tam obraz się nie zmieniał od pewnego czasu: ciemna piwnica i&nbsp;wychudzone dziecko, smutne i&nbsp;brudne. Policjanci na pytanie, co właśnie oglądają, wyjaśnili młodemu małżeństwu: urządzenie wychwyciło obcy sygnał, który musi pochodzić z&nbsp;najbliższej okolicy. Funkcjonariusze ruszyli więc przeszukać osiedle. Zanim jednak wyszli, dopytywali, czy wzywający kojarzą jakiś dom znajdujący się w&nbsp;pobliżu, w&nbsp;którym mieszkałby chłopiec w&nbsp;wieku około siedmiu, ośmiu lat. Eduard zaprzeczył. Tłumaczył, że w&nbsp;tej części Brna nikt nie ma tak małych dzieci, a&nbsp;większość mieszkańców to ludzie dorośli lub rodziny z&nbsp;dorastającymi nastolatkami.</p>

    <p class="tekst">Wyposażony w&nbsp;taką wiedzę patrol ruszył od domu do domu. Przez dłuższą chwilę wydawało się, że trop prowadzi donikąd, dopiero gdy mundurowi zapukali do niewielkiego domku należącego do trzydziestoletniej przedszkolanki Kláry Mauerovej, coś zwróciło ich uwagę. W&nbsp;środku przebywała też jej starsza siostra, Kateřina Mauerová, trzydziestodwuletnia pracownica socjalna. Obie kobiety przyjęły funkcjonariuszy uprzejmie i&nbsp;spokojnie. Powiedziały, że mieszkają same, że oprócz nich w&nbsp;domu jest tylko trzynastoletnia córka Kláry &ndash; adoptowana Anička. Anička rzadko się pokazuje, ponieważ ma problemy emocjonalne i&nbsp;źle znosi obecność obcych. Po takim oświadczeniu ze strony obu kobiet policjanci nie mieli formalnych podstaw, by wejść do środka. Jednak mimo to coś w&nbsp;ich zachowaniu wzbudziło czujność mundurowych. Kiedy zapowiedzieli, że chcą obejrzeć dom, kobiety nagle zesztywniały i&nbsp;próbowały zagrodzić im wejście. Twierdziły, że Anička się przestraszy, że&nbsp;nie wolno jej denerwować. Policjanci jednak uznali, że skoro chodzi o&nbsp;bezpieczeństwo dziecka, nie mogą ustąpić. Weszli więc do środka.</p>

    <div class="_idgenobjectlayout">
      <div id="calibre_link-175" class="calibre6">
        
      </div>
    </div>

    <p class="tekst">Wnętrze domu wyglądało nienagannie. Czysto, schludnie, bez śladów alkoholu czy narkotyków. Co więcej, wszystko było aż nazbyt uporządkowane. Kontrapunktem był lecący z&nbsp;rozkręconego na cały regulator radia utwór <span class="italic">The Final Countdown</span>; jakby ktoś chciał zagłuszyć coś, co dzieje się w&nbsp;domu. Tylko co? Nigdzie za to nie było widać trzynastoletniej córki, o&nbsp;której wspominały kobiety. Policjanci nie zwrócili jednak na to uwagi: przyszli tu, by poszukać chłopca, nie dziewczynki. Jedyną rzeczą, która przykuła ich uwagę, były zamknięte drzwi wyglądające na prowadzące do piwnicy. Domy na tym osiedlu miały podobną architekturę, więc tego typu drzwiczki przy kuchni nie mogły prowadzić nigdzie indziej. Jeden z&nbsp;funkcjonariuszy zapytał więc Klárę, dlaczego drzwi są zamknięte, i&nbsp;poprosił o&nbsp;klucz.</p>

    <p class="tekst">Wtedy kobieta wyraźnie zaczęła się denerwować. Tłumaczyła, że wynajmuje ten dom i&nbsp;w&nbsp;związku z&nbsp;tym nie ma klucza do podejrzanego pomieszczenia, nie wie, co znajduje się za drzwiami. Rozmowa trwała blisko dziesięć minut, choć trudno nazwać ją rozmową; to raczej wzajemne przekrzykiwanie się (z&nbsp;rozkręconego na ful radia wciąż leciał Europe). Policjanci ostatecznie zrezygnowali na tym etapie, postanowili wrócić do domu Eduarda i&nbsp;obejrzeć jeszcze raz zarejestrowaną taśmę. Poprosili, by włączył zapis z&nbsp;elektronicznej niani, i&nbsp;po chwili oglądania doznali wstrząsu. „Niech pan to trochę pogłośni”&nbsp;&ndash; powiedział jeden z&nbsp;mundurowych. Teraz dla wszystkich oglądających było już jasne, że w&nbsp;tle niepokojącego nagrania słuchać <span class="italic">The Final Countdown</span>. Policjanci już wiedzieli, gdzie jest chłopiec. Wrócili do Kláry i&nbsp;Kateřiny.</p>

    <p class="tekst">Siostry wpuściły ich do środka, a&nbsp;wtedy policjanci usłyszeli wreszcie to, co zagłuszała muzyka: krzyk prawdopodobnie jakiegoś dziecka. Nie mieli czasu na reakcję: do salonu na czworakach wpełzła trzynastoletnia Anička; na pierwszy rzut oka widać było, że dziewczynka cierpiała na autyzm. Jęczała, krzyczała, wieszała się na mundurowych. Robiła wszystko, żeby odciągnąć mężczyzn od podejrzanych drzwi, ale oni nie dali za wygraną. Kiedy oznajmili, że muszą tam wejść, dziewczynka stanęła przed nimi i&nbsp;wrzasnęła: „Nie! Nie można!”. Policjanci byli jednak zdeterminowani, wezwali na pomoc straż. Strażacy po kilku minutach od przybycia otworzyli drzwi, a&nbsp;wtedy w&nbsp;nozdrza wszystkich obecnych uderzył ostry, kwaśny odór niemytego ludzkiego ciała i&nbsp;jego wydzielin. Smród był potworny, ale policja i&nbsp;strażacy weszli do środka. W&nbsp;dusznej, zagrzybiałej piwnicy znaleźli na podłodze przykutego łańcuchem do ściany Jakuba, syna Kláry Mauerovej.</p>

    <p class="tekst">To nie był koniec koszmaru, gdyż w&nbsp;tej samej piwnicy był też zamknięty jego sześcioletni brat Ondriej. Ale tym, co zdumiało funkcjonariuszy (oprócz samego widoku zaniedbanych chłopców oczywiście), był fakt, że obaj więźniowie pomimo katastrofalnej kondycji &ndash; byli wychudzeni, mocno zaniedbani fizycznie i&nbsp;trzęśli się z&nbsp;zimna &ndash; byli spokojni, wręcz uśmiechnięci. Gdy policjanci i&nbsp;strażacy wyciągali ich z&nbsp;piwnicy, dzieci zachowywały się, jakby to, co się działo, było dla nich czymś zupełnie zwyczajnym. Klára i&nbsp;jej siostra zostały natychmiast zakute w&nbsp;kajdanki, ale policjanci w&nbsp;pierwszej kolejności zadali im naturalne w&nbsp;tych okolicznościach pytanie: „Szanowne panie, co też tu się wyprawia?”. W&nbsp;odpowiedzi usłyszeli, że chłopcy po prostu bawią się w&nbsp;Harry’ego Pottera, że lubią siedzieć w&nbsp;piwnicy, bo są fanami tej historii. Nie pamiętam, żeby w&nbsp;cyklu książek o&nbsp;Harrym Potterze byli jacyś przykuwani łańcuchami do ścian chłopcy, ale może się mylę? Może chodziło o&nbsp;to, że Harry mieszkał w&nbsp;schowku pod schodami? Tak czy owak &ndash; tłumaczenie było nad wyraz absurdalne, nawet groteskowe. Policjanci nie dyskutowali z&nbsp;kobietami dłużej, tylko błyskawicznie zapakowali je do radiowozu.</p>

    <p class="tekst">Już niebawem na miejsce przyjechał sztab psychologów, którzy mieli zająć się dziećmi. Chłopcy, choć w&nbsp;fatalnym stanie, byli spokojni. Inaczej zachowywała się trzynastoletnia Anička. Wrzeszczała, kopała, drapała funkcjonariuszy, próbowała wyrwać się z&nbsp;ich rąk. Z&nbsp;ogromnym trudem udało się ją wprowadzić do radiowozu i&nbsp;przewieźć do szpitala. Tam też trafili bracia. Gdy młodszy Ondriej zobaczył obrazy wiszące na ścianach, wpadł w&nbsp;histerię. Wrzeszczał, że widzi na ścianach duchy, które przyszły, by go zabić. Że jego dusza jest potępiona, a&nbsp;jedyne wyjście to zabić go &ndash; błagał lekarzy i&nbsp;personel, by to zrobili. Szanowni państwo, opowiadam o&nbsp;sześcioletnim chłopcu, proszę mieć to na uwadze. Krzyczał dopóty, dopóki lekarze nie usunęli ze ścian wszystkich plakatów i&nbsp;obrazków. Dopiero potem Ondriej pozwolił podać sobie leki, po których przestał się trząść i&nbsp;powoli się uspokajał. Ale to nie był koniec tej historii. To, o&nbsp;czym teraz będę opowiadał, wzbudza we mnie przerażenie, a&nbsp;uważam się za osobę dość zahartowaną. Okazało się jednak, że historia tych dzieci jest znacznie bardziej przerażająca, niż ktokolwiek może przypuszczać.</p>

    <div class="_idgenobjectlayout">
      <div id="calibre_link-176" class="calibre6">
        
      </div>
    </div>

    <p class="tekst">Zatrzymajmy się na chwilę nad tym, co znaleźli na ciałach chłopców lekarze w&nbsp;szpitalu. Ondriej, przypomnę: młodszy z&nbsp;braci, wyglądał jak ofiara średniowiecznych tortur. Dookoła części intymnych miał mnóstwo niewielkich, bardzo głębokich nakłuć. Wyglądało, jakby ktoś robił je regularnie od dłuższego czasu za pomocą igły lub może czegoś gorącego. A&nbsp;może to były jakieś przypalenia? Dodatkowo jego przedramiona były pokryte sznytami &ndash; bliznami po cięciach, które wykonuje się na przykład żyletką. Miał je wzdłuż obu przedramion, ale ciągnęły się także od barku aż po samą dłoń; długie, cienkie linie wycięte na ciele. Jakby chłopak był dosłownie szarpany pazurami. Podobne blizny miał też na plecach, udach, łydkach, stopach &ndash; po prostu był cały pocięty. Dodatkowo na plecach i&nbsp;bokach widoczne były setki niewielkich blizn, zasklepionych dziur jak po przypaleniach papierosami. Chłopak naprawdę wyglądał przerażająco.</p>

    <p class="tekst">Najgorszym uszkodzeniem była jednak wyrwa w&nbsp;pośladku, która wyglądała, jakby ktoś Ondriejowi wyszarpał kawał mięsa. I&nbsp;lekarze, i&nbsp;policjanci byli pewni, że chłopiec został poddany wyjątkowo wymyślnym i&nbsp;okrutnym katuszom. Ciało starszego brata, Jakuba, niewiele różniło się od ciała Ondrieja. I&nbsp;on był naznaczony nakłuciami wokół części intymnych, całą masą niewielkich blizn jak po gaszeniu na ciele papierosów lub jak po nakłuciach igłami. Starszy syn Kláry Mauerovej wyglądał, jakby ktoś wrzucił go do rowu z&nbsp;żyletkami, a&nbsp;później powolutku, obracając jego ciało, wyciągnął. I&nbsp;tak kilkanaście razy. Obaj chłopcy byli z&nbsp;pewnością okrutnie maltretowani. Ale przez kogo?</p>

    <p class="tekst">W&nbsp;domu znaleziono też dziewczynkę &ndash; trzynastoletnią Aničkę; i&nbsp;ona trafiła do szpitala. Gdy tam się znalazła, zachowywała się wobec personelu tak samo agresywnie jak wcześniej wobec funkcjonariuszy. Gryzła, kopała, drapała i&nbsp;reagowała niepohamowaną furią na każdy gest lub słowo. Zrezygnowani lekarze, bezsilni wobec jej zachowania, nie byli w&nbsp;stanie nawet podać dziewczynie hydroksyzyny, by ją uspokoić. Postanowili zostawić ją samą sobie i&nbsp;obserwować.</p>

    <p class="tekst">Po kilku godzinach, gdy Anička nieco się wyciszyła, wzięła ze stołu kartkę i&nbsp;długopis i&nbsp;zaczęła rysować. Nie były to jednak proste rysunki dziecięce, jakieś domki, drzewka czy uśmiechnięte słoneczka. Nastolatka zaczęła szkicować skomplikowane figury geometryczne, rysować i&nbsp;opisywać kąty oraz współrzędne z&nbsp;precyzją dorosłego, wykształconego w&nbsp;tej dziedzinie człowieka. Lekarze zaczęli podejrzewać u&nbsp;niej zespół sawanta. To rzadkie zaburzenie, w&nbsp;którym osoba z&nbsp;upośledzeniem wykazuje niezwykłe zdolności w&nbsp;jednej dziedzinie. To może być matematyka, muzyka czy rysunki. Osoby z&nbsp;tym zespołem mają też wyjątkową pamięć lub mechaniczne zdolności przestrzenne, na przykład po mistrzowsku układają kostkę Rubika.</p>

    <p class="tekst">Po kilku dniach w&nbsp;szpitalu dziewczynka zaczęła się uspokajać, a&nbsp;nawet odpowiadać na proste pytania. Także chłopcy, Jakub i&nbsp;Ondriej, zachowywali się coraz spokojniej, z&nbsp;czasem nawet niemal pogodnie. Gdy fotografowano ich do dokumentacji, za każdym razem uśmiechali się troszeczkę szerzej. Młodszy z&nbsp;braci, który wcześniej wpadał w&nbsp;panikę, momentalnie jednak milkł, gdy widział aparat. Jakby towarzyszący mu wtedy uśmiech był odruchem, jak gdyby ktoś go nauczył takiej reakcji.</p>

    <div class="_idgenobjectlayout">
      <div id="calibre_link-177" class="calibre6">
        
      </div>
    </div>

    <p class="tekst">Kiedy śledczy pytali chłopców, co robili w&nbsp;piwnicy, a ci odpowiadali niechętnie, że byli tylko trochę niegrzeczni i&nbsp;musieli tam trafić, nic wielkiego przecież się nie stało, prawda? Właściwie to jednak chcą już wrócić do mamy. Lekarze i&nbsp;policjanci słuchali tego z&nbsp;niedowierzaniem, ale prawdziwe osłupienie, prawdziwy szok był jeszcze przed nimi. Pewnego ranka, gdy jedna z&nbsp;pielęgniarek przyniosła Aničce śniadanie, zobaczyła puste łóżko i&nbsp;otwarte okno. Dziewczynka zniknęła. Pewnie uciekła, wykorzystując nieuwagę personelu. A&nbsp;może z&nbsp;czyjąś pomocą?</p>

    <p class="tekst">Tu muszę dwoma zdaniami odnieść się do artykułów z&nbsp;niektórych czeskich gazet, do których dotarłem. Napisano tam: personel uważał, że dziewczynka nie mogłaby się sama tak wysoko wdrapać do tego okna i&nbsp;go otworzyć, że to naprawdę bardzo trudna rzecz i&nbsp;niemożliwe, by samodzielnie to zrobiła. Cóż &ndash; a&nbsp;jednak uciekła.</p>

    <p class="tekst">Poszukiwania młodocianej uciekinierki rozpoczęły się natychmiast. Służby wiedziały, że trzynastoletnie dziecko z&nbsp;poważnymi deficytami umysłowymi nie poradzi sobie samo. Przeszukano więc tereny przyszpitalne, obrzeża, zagajniki i&nbsp;podmiejskie drogi, ale bez rezultatu. Anička zniknęła jak kamień rzucony w&nbsp;bezdenne jezioro. Równocześnie inny zespół śledczych przesłuchiwał Klárę, jej siostrę i&nbsp;obu chłopców. Z&nbsp;uzyskanych informacji zaczęła się powoli rysować makabryczna układanka, która uczyniła sprawę z&nbsp;Kuřim jedną z&nbsp;najbardziej zagadkowych, wstrząsających i&nbsp;zagmatwanych, o&nbsp;jakich europejska i&nbsp;światowa opinia publiczna usłyszała w&nbsp;ostatnich latach. Oto co ustalono.</p>

    <div class="_idgenobjectlayout">
      <div id="calibre_link-178" class="calibre6">
        
      </div>
    </div>

    <p class="tekst">Klára oficjalnie była samotną matką, wychowującą dwóch chłopców. Ojciec dzieci nie był jednak zupełnie nieobecny, gdyż po rozwodzie spotykał się z&nbsp;synami, zabierał ich do kina czy cyrku, kupował zabawki. Jednym słowem, starał się, by dzieci nie cierpiały niedostatku i&nbsp;miały zapewnione rozrywki. Życie rodziny wydawało się względnie uporządkowane aż do momentu, gdy w&nbsp;ich domu pojawiła się adoptowana Anička. Dziewczynka miała trudną przeszłość: były w&nbsp;niej zarówno przemoc, jak i&nbsp;wykorzystywanie seksualne oraz terror psychiczny ze strony biologicznych rodziców. To wszystko spowodowało, że trafiła do adopcji.</p>

    <p class="tekst">To siostra Kláry, Kateřina, na co dzień pracująca w&nbsp;służbach socjalnych, w&nbsp;okolicach 2006 roku namówiła Klárę do adopcji problematycznej dziewczynki. Przedstawiła długą listę dolegliwości i&nbsp;traum, które miała za sobą Anička, a&nbsp;oprócz psychicznych chorób miała też mieć białaczkę. Przekonywała Klárę, że dziewczynka potrzebuje stałej fachowej opieki. Kateřina podkreślała, że warto spróbować: można pomóc, a&nbsp;przy okazji liczyć na wsparcie instytucji. Po kilku tygodniach namów Klára zgodziła się i&nbsp;Anička wprowadziła się do jej domu. Co bardzo dziwne, a&nbsp;jednocześnie niezwykle istotne dla całej sprawy: w&nbsp;praktyce opiekę nad dziewczynką od pierwszego dnia sprawowała niemal wyłącznie Kateřina. To ona zabierała nową domowniczkę do lekarzy i&nbsp;decydowała o&nbsp;kontaktach ze specjalistami, nie dopuszczając Kláry (prawnej opiekunki) do większości konsultacji. Zachowywała się tak, jakby nie chciała zostawić siostry sam na sam z&nbsp;dziewczynką, jakby coś ukrywała. W&nbsp;papierach dziecka pojawiały się informacje o&nbsp;częstych spotkaniach Kateřiny z&nbsp;pewnym tajemniczym lekarzem, który miał (jak twierdziła) „dyplomatyczny status” i&nbsp;doświadczenie w&nbsp;pracy z&nbsp;najbardziej skrzywdzonymi dziećmi. Nigdy jednak nie ujawniała, kim on był i&nbsp;jakie rady od niego otrzymywała. Podkreślała tylko, że jest jedyną osobą, która może Aničkę wyprowadzić na w&nbsp;miarę prosty „psychiczny tor” i&nbsp;sprawić, że jej egzystencja będzie o wiele lżejsza.</p>

    <p class="tekst">Klára, choć jeszcze nieprawna opiekunka dziewczynki (ten proces cały czas trwał), ale już faktyczna &ndash; nigdy nie poznała tajemniczego medyka. Coraz silniej wchodziła w&nbsp;rolę matki adopcyjnej, przekonana, że musi zrobić wszystko, by poprawić życie Anički. Nie zastanawiała się, dlaczego to Kateřina stale zabiera dziewczynkę do szpitala. Uważała, że skoro siostra znała ją wcześniej jako pracownica socjalna, ma z&nbsp;nią lepszy kontakt i&nbsp;lepiej rozumie jej potrzeby. Tym bardziej że&nbsp;&ndash; jak zapewniała &ndash; znała też tajemniczego lekarza. Zresztą on z&nbsp;czasem zaczął wysyłać do Kláry wiadomości mailowe i&nbsp;udzielać jej szczegółowych wskazówek dotyczących opieki nad dzieckiem. Niektóre były bardzo dziwne, inne wręcz podejrzane. Z&nbsp;początku zalecenia dotyczyły zwykłych czynności pielęgnacyjnych, lecz stopniowo ich treść stawała się coraz dziwaczniejsza. W&nbsp;jednym z&nbsp;maili lekarz sugerował, że w&nbsp;razie omdlenia dziewczynki Klára powinna wykonywać masaże stóp, a&nbsp;dla rozluźnienia &ndash; masaże całego ciała, łącznie z&nbsp;częściami intymnymi dziecka. Kobieta nie potrafiła ocenić, czy to rzeczywiście miało sens, ale stosowała się do poleceń: w&nbsp;końcu pochodzić miały od specjalisty.</p>

    <p class="tekst">Z&nbsp;czasem jednak ton wiadomości od tajemniczego lekarza się zmienił. Zaczął on w&nbsp;mailach twierdzić, że stan przybranej córki nie poprawia się, gdyż rodzeni synowie Kláry źle traktują dziewczynkę. W&nbsp;kolejnych mailach więc „doktor” nalegał, by kobieta zaczęła wymierzać im kary; to miałoby unormować sytuację. Początkowo były to drobne formy dyscypliny, jak bicie drewnianą łyżką za błahe przewinienia (niezbyt mocne). Później sięgała po pas. Mimo że nie miała w&nbsp;sobie agresji, działała z&nbsp;przekonaniem, że wykonuje zalecenia mające pomóc dziewczynce. W&nbsp;mailach były jednak informacje, że to wciąż jest zdecydowanie zbyt mało; „lekarz” zalecał znacznie dotkliwsze kary. Nie wiem, skąd mógł wiedzieć, że chłopcy zachowują się w&nbsp;sposób podły, skoro go nie było z&nbsp;nimi. Zostawmy to na razie.</p>

    <p class="tekst">Zalecenia w&nbsp;tym okresie szły jeszcze dalej: Klára nie powinna już patrzeć na synów jak na swoje dzieci, lecz musi zacząć ich traktować jak obcych. Kobieta zaczęła postępować według tych dziwacznych, wypaczonych rad i&nbsp;wymierzać swoim synom bardzo dotkliwe kary. Za najmniejsze przewinienia&nbsp;&ndash; gaszenie papierosów na ciele. Kobieta nie paliła, więc zaczęła kupować papierosy tylko po to, żeby przypalać nimi dzieci. Ale wszechwiedzącemu doktorowi i&nbsp;to było mało. W&nbsp;końcu lekarz zasugerował, by kobieta wraz z&nbsp;dziećmi i&nbsp;Aničką przeniosła się na jakiś czas do domku w&nbsp;lesie, gdzie mieli pobyć trochę „z&nbsp;dala od toksycznego otoczenia”. Klára, coraz bardziej uległa i&nbsp;zdezorientowana, zaczęła przygotowywać się do wyjazdu, przekonana, że to część terapii zaleconej przez eksperta.</p>

    <p class="tekst">Dlaczego mieli wyjechać do lasu? Dlaczego akurat ten domek, ta lokalizacja? To pozostaje zagadką. <span class="italic">À propos</span>: znalazłem w&nbsp;internecie sześć lokalizacji tego domku, tak więc na dobrą sprawę nie wiemy, w&nbsp;którym miejscu rozgrywały się kolejne akty tej makabrycznej sprawy. Na pewno domek był w&nbsp;lesie w&nbsp;Czechach, tyle wiadomo.</p>

    <div class="_idgenobjectlayout">
      <div id="calibre_link-179" class="calibre6">
        
      </div>
    </div>

    <p class="tekst">Na miejscu czekało już dwóch mężczyzn, Jan Škrla i&nbsp;Jan Turek, oraz kobieta &ndash; Hana Bašová. Na pierwszy rzut oka wszystko wyglądało zwyczajnie. Cała grupa dotarła do domku, a&nbsp;tam ludzie ci zachowywali się jak osoby planujące wspólny wyjazd za miasto, wspólny piknik. Metodycznie porozkładali rzeczy, tocząc przy tym spokojne rozmowy. Sprawiali wrażenie, jakby mieli spędzić razem kilka dni w&nbsp;miłej okolicy, może na rybach, a&nbsp;potem przy ognisku. Jednak już niebawem stało się jasne, że sytuacja jest daleka od normalnej. Wśród bagaży znajdowały się metalowe klatki dla psów, które jeden z&nbsp;mężczyzn przywiózł ze sobą. Właśnie do nich zamknięto obu chłopców. Trzeba sobie wyobrazić, jak duży to był problem, bo klatki były zbyt małe, aby można było w&nbsp;nich stanąć czy nawet usiąść. Dzieci mogły przebywać jedynie skulone, w&nbsp;pozycji na czworakach, nie mogły swobodnie wykonać najmniejszego ruchu. Przestrzeń, w&nbsp;której je umieszczono, ograniczała je do minimum, więc faktycznie zredukowano je do zwierzęcego bytu; zostały psami.</p>

    <p class="tekst">To, co działo się później, tylko potwierdza moje spostrzeżenie. Chłopcy bowiem w&nbsp;tych klatkach przez osiem dni byli bici, przypalani papierosami, oblewani zimną wodą, a&nbsp;następnie wystawieni na zewnątrz. Tam znów nacinano ich żyletkami, przypalano papierosami, a&nbsp;także poniżano i&nbsp;gnębiono psychicznie na sposoby przekraczające wyobraźnię. Oszczędzę wam wszystkich szczegółów; uwierzcie, że powinniście mi być wdzięczni. Ale muszę powiedzieć co nieco na temat terroru psychicznego, jakiemu poddano synów Kláry. Któregoś dnia wydarzenia przybrały szczególnie groźny obrót, gdy jeden z&nbsp;chłopców podał drugiemu szklankę z&nbsp;napojem. Tamten wypił, a&nbsp;wówczas zdeprawowani dorośli ogłosili, że oto właśnie otruł brata. Postawiono chłopca przed brutalnym wyborem: od tej chwili ma być całkowicie posłuszny, bo tylko wtedy brat „wróci do życia”. Jeśli tego nie zrobi, będzie winien śmierci brata. Trudno wyobrazić sobie, jakie myśli musiały wtedy kłębić się w&nbsp;głowie chłopca, przekonanego, że doprowadził do śmierci &ndash; przecież nie czyjejś, tylko własnego brata.</p>

    <p class="tekst">Przemoc w&nbsp;tej leśnej katowni przybierała także inne formy. Chłopcy byli wielokroć zmuszani do kopania własnych grobów; mieli w&nbsp;nich siedzieć, spać i&nbsp;leżeć, podczas gdy dorośli znieważyli ich dodatkowo czynami upokarzającymi. Oddawano na nich mocz, czasem też defekowano. Byli także podtapiani: jeden z&nbsp;mężczyzn trzymał wówczas chłopca za głowę, a&nbsp;Kateřina (siostra Kláry) &ndash; za ręce. Zanurzano ich w&nbsp;balii bądź wannie z&nbsp;wodą, byli doprowadzani do stanu niemal kompletnego utopienia &ndash; aż do utraty przytomności. Gdy ją tracili, wyciągano ich i&nbsp;cucono, a&nbsp;później cały proces powtarzał się z&nbsp;brutalną precyzją jeszcze raz i&nbsp;jeszcze, i&nbsp;jeszcze… Takie piekielne cykle topienia trwały nawet i&nbsp;cały dzień. Wszystkie te praktyki miały charakter wymuszania posłuszeństwa i&nbsp;zastraszenia: celem być może było złamanie dzieci i&nbsp;podporządkowanie ich woli oprawców. Tak przypuszczam, choć z&nbsp;drugiej strony mógł to być najczystszy sadyzm. Przemoc dla przemocy.</p>

    <div class="_idgenobjectlayout">
      <div id="calibre_link-180" class="calibre6">
        
      </div>
    </div>

    <p class="tekst">Historia, którą teraz czytacie, do tej pory była straszna i&nbsp;przekraczała ludzkie pojęcie. Kto i&nbsp;dlaczego ich tak torturował, czemu pozwalała na to najbliższa rodzina chłopców? Jednak najgorszy z&nbsp;dni gehenny, którą chłopcy przeszli w&nbsp;lesie, był dzień ostatni, ósmy. Właśnie wtedy miał miejsce makabryczny i&nbsp;wynaturzony (trudno to inaczej nazwać) rytuał, podczas którego mężczyźni i&nbsp;kobiety odcięli spory kawał pośladka chłopca i&nbsp;go zjedli. Tutaj pojawia się wiele sprzecznych informacji: według jednych źródeł na miejscu były tylko te osoby, które już wymieniłem, według innych do chaty w&nbsp;lesie dotarł również tajemniczy doktor; lekarz, który wcześniej instruował Klárę, jak ma znęcać się nad własnymi dziećmi. Gdy koszmar w&nbsp;lesie dobiegł końca, wszyscy wrócili do domu. Ale to nie był finał historii &ndash; w&nbsp;roku 2006 miało dojść do kolejnego, niewiarygodnego i&nbsp;dziwnego zdarzenia.</p>

    <div class="_idgenobjectlayout">
      <div id="calibre_link-181" class="calibre6">
        
      </div>
    </div>

    <p class="tekst">W&nbsp;2005 roku sąd przyznał Klárze pełną opiekę nad Aničką, jednak w&nbsp;trakcie całego procesu zakończonego wydaniem decyzji sędzia nie widział na oczy dziecka przeznaczonego do adopcji. Nic dziwnego, bowiem Kateřina przychodziła do „pałacu sprawiedliwości” z&nbsp;innym dzieckiem, pomyślicie: mniej zaniedbanym? OK, na razie trzymajmy się tego. Według niektórych teorii dziewczynką, którą Kateřina zabierała do sądu, była córka znanego czeskiego aktora Viktora Skáli. W&nbsp;jaki sposób miał znaleźć się w&nbsp;centrum tej pokręconej historii? Użyczył swojej córki, aby ta udawała kogoś, kim nie jest? Władze czeskie udzieliły więc ostatecznie Klárze praw rodzicielskich do Anički-nie-Anički. Rodzina przeprowadziła się do domu w&nbsp;Kuřim. Zamieszkali tam Kateřina, Klára, dwaj skrajnie wycieńczeni chłopcy oraz trzynastoletnia Anička. Wkrótce dzieci zostały zamknięte w&nbsp;piwnicy i&nbsp;tam przetrzymywane, a&nbsp;cała historia wyszła na jaw, gdy przypadkowy mężczyzna zobaczył ich sylwetki na monitorze podłączonym do kamery przemysłowej. O&nbsp;tym wspominałem na początku. Przypomnę tylko: Anička uciekła ze szpitala, przez dwa dni policja przeszukiwała okolicę bez rezultatu. W&nbsp;końcu funkcjonariusze zdecydowali się poprosić o&nbsp;pomoc w&nbsp;poszukiwaniach okolicznych mieszkańców. Zamieścili więc wizerunek dziecka w&nbsp;prasie i&nbsp;telewizji, ogłosili też, kogo szukają, na falach radiowych. I&nbsp;wtedy nastąpił tak nieoczekiwany zwrot akcji, że możecie pomyśleć: „Zmyśla do kwadratu”. Ale nie, tu każdy fakt jest potwierdzony, choć można dostać zawrotu głowy.</p>

    <p class="tekst">Naraz do funkcjonariuszy zaczęły dzwonić osoby, które twierdziły, że rozpoznają dziewczynkę ze zdjęcia, lecz nie jest to żadne trzynastoletnie dziecko: to dorosła kobieta, trzydziestodwuletnia Barbora Škrlová. Studiowała ona pedagogikę i&nbsp;doskonale znała Kateřinę, siostrę Kláry. Okazało się zatem, że osoba przedstawiana jako adoptowana Anička w&nbsp;ogóle nie istniała. I&nbsp;teraz rozumiecie, dlaczego nie pojawiała się w&nbsp;sądzie i&nbsp;czemu uciekła ze szpitala przed gruntownymi lekarskimi badaniami. Dziewczynka, którą Kateřina miała pomóc adoptować, była w&nbsp;rzeczywistości jej znajomą, dorosłą kobietą, która podszyła się pod dziecko. Škrlová wcześniej studiowała razem z&nbsp;Kateřiną, a&nbsp;później obie pracowały w&nbsp;tym samym przedszkolu Paprsek (co można przetłumaczyć między innymi jako „Promyk”). To właśnie tam uczęszczali też synowie Kláry, Jakub i&nbsp;Ondriej. Mężczyźni, którzy uczestniczyli w&nbsp;ośmiodniowych wydarzeniach w&nbsp;domku w&nbsp;lesie, również byli związani z&nbsp;tym przedszkolem. Nie wiadomo, w&nbsp;jakim charakterze tam pracowali, czy byli wychowawcami, czy personelem technicznym, ale wszyscy znakomicie się znali, wszyscy należeli do tego samego kręgu.</p>

    <p class="tekst">Żebyście się nie pogubili, podsumuję to. Trzynastoletnia Anička miała na imię Barbora i&nbsp;była w&nbsp;rzeczywistości trzydziestodwuletnią kobietą, koleżanką siostry swojej „adopcyjnej matki”. Znała jej synów, którzy mieli zostać w&nbsp;tej historii jej młodszymi braćmi. Opowieść, która z&nbsp;pozoru wydawała się makabrycznym dramatem rodzinnym, zaczęła nabierać cech paranoicznego spisku. Po miesiącu od zaginięcia „Anička” Barbora została odnaleziona.</p>

    <div class="_idgenobjectlayout">
      <div id="calibre_link-182" class="calibre6">
        
      </div>
    </div>

    <p class="tekst">Tuż po ujawnieniu sprawy Kuřim Barbora Škrlová zniknęła z&nbsp;Czech; nie udało jej się zatrzymać od razu po ucieczce ze szpitala. Pierwsze tropy zaprowadziły śledczych (którzy już wiedzieli, kogo szukają) do Danii, choć do dziś nie wiadomo, jak zdołała się tam dostać. Źródła, do których dotarłem, podają, że nie miała paszportu ani żadnych oficjalnych dokumentów potwierdzających tożsamość. Tam spotkała się z&nbsp;kolejnym ważnym mężczyzną w&nbsp;tej historii &ndash; swoim ojcem, Josefem Škrlą, z&nbsp;którym próbowała wyrobić nowy paszport. Zgłoszenie próby wyrobienia dokumentów trafiło do lokalnych służb, lecz zanim podjęto interwencję, Barbora zdążyła zniknąć.</p>

    <p class="tekst">A kim był Jan Škrla, który pojawił się w&nbsp;tej opowieści? Pamiętacie tajemniczego doktora, który mailowo instruował Klárę, jak ma postępować z&nbsp;„niesfornymi” synami? Jak ich traktować, bić i&nbsp;tak dalej? Najprawdopodobniej miał nim być właśnie Jan. Natomiast ojciec Barbory, Josef Škrla, chętnie przedstawiał się jako dyplomata współpracujący z&nbsp;prezydentem Azerbejdżanu i&nbsp;deklarował, że jest przywódcą sekty o&nbsp;nazwie Ruch Graala. Według czeskich śledczych to właśnie on miał pomóc córce stworzyć fikcyjną tożsamość trzynastoletniej Anički, dostarczając jej sfałszowane dokumenty i&nbsp;poświadczenia wieku. Choć był jednym z&nbsp;głównych podejrzanych, nigdy nie został formalnie przesłuchany. Gdy sprawa wyszła na jaw, zniknął bez śladu.</p>

    <p class="tekst">Po krótkim pobycie w&nbsp;Danii Barbora-Anička przedostała się w&nbsp;jakiś sposób się do Norwegii, gdzie przyjęła nową tożsamość. Ścięła włosy, spłaszczyła sylwetkę bandażami i&nbsp;zaczęła przedstawiać się jako chłopiec o&nbsp;imieniu Adam. Z&nbsp;pomocą czeskiego dramaturga Martina Farny, który potwierdził ich fikcyjne pokrewieństwo i&nbsp;złożył za nią podpisy, udało się jej zapisać do szkoły w&nbsp;Oslo. Nauczyciele zapamiętali „Adama” jako dziecko ciche, zamknięte w&nbsp;sobie i&nbsp;unikające kontaktu z&nbsp;rówieśnikami. Barbora-Anička-Adam regularnie odmawiała udziału w&nbsp;lekcjach wychowania fizycznego, tłumacząc się złym samopoczuciem, i&nbsp;konsekwentnie trzymała się zawsze na uboczu. W&nbsp;2007 roku „Adam” nagle zniknął. W&nbsp;Norwegii wszczęto poszukiwania, a&nbsp;po opublikowaniu jego zdjęć w&nbsp;prasie napłynęła informacja, że poszukiwana osoba została odnaleziona w&nbsp;Tromsø na północy kraju. Tam po weryfikacji tożsamości potwierdzono, że rzekomy chłopiec jest w&nbsp;rzeczywistości Barborą Škrlovą. Kobieta została wreszcie deportowana do Czech i&nbsp;postawiona wraz z&nbsp;resztą szajki przed sądem.</p>

    <div class="_idgenobjectlayout">
      <div id="calibre_link-183" class="calibre6">
        
      </div>
    </div>

    <p class="tekst">Finałem tej zagmatwanej historii był proces, który ujawnił skalę manipulacji i&nbsp;przemocy, jakiej doświadczyli chłopcy z&nbsp;Kuřim. Rozpoczął się 17 czerwca 2009 roku przed sądem krajowym w&nbsp;Brnie. To, co wyszło na jaw, wstrząsnęło opinią publiczną. Wszystko, co padało na sali sądowej, było szokujące, ale niewyobrażalne pozostawało także to, że dorosła kobieta przez wiele miesięcy potrafiła skutecznie udawać dziecko, wykorzystując ślepą ufność i&nbsp;emocjonalną zależność innych. Klára Mauerová została skazana na dziewięć lat więzienia, jej siostra Kateřina na dziesięć. Barbora Škrlová, czyli Anička, usłyszała wyrok pięciu lat. Pozostali oskarżeni &ndash; Jan Turek, Jan Škrla i&nbsp;Hana Bašová &ndash; dostali od siedmiu do dziesięciu lat. Wobec potworności czynów, które ujawniono, wydaje się, że wszystkie te wyroki były za niskie. Mamy 2025 rok, każdy ze skazanych dawno już wyszedł na wolność. Nikt nie wie, gdzie dzisiaj te osoby się znajdują. Według niektórych źródeł wyjechały z&nbsp;Czech i&nbsp;po prostu zniknęły bez śladu.</p>

    <p class="tekst">Skutecznie zniknął też ojciec Barbory, Josef Škrla. To człowiek, którego część badaczy uważa za nieformalnego lidera grupy; zresztą sam się za takiego podawał. W&nbsp;tym miejscu muszę przytoczyć niektóre spośród licznych teorii próbujących objaśnić, co właściwie wydarzyło się wówczas w&nbsp;Czechach i&nbsp;o&nbsp;czym tutaj opowiadam. Dlaczego młoda kobieta zgodziła się katować swoje dzieci? Komu w&nbsp;ogóle zależało na tym, żeby stworzyć dziwaczną postać Anički? Dlaczego to wszystko brzmi jak scenariusz kiepskiego horroru? Jedna z&nbsp;teorii, powracająca najczęściej, tłumaczy to wszystko powiązaniami całej grupy z&nbsp;Ruchem Graala &ndash; ezoteryczną wspólnotą założoną w&nbsp;1926 roku przez Oskara Ernsta Bernhardta, znanego jako Abd-ru-shin. To ruch o&nbsp;charakterze religijno-mistycznym, głoszący ideę duchowego oczyszczenia poprzez cierpienie i&nbsp;podporządkowanie. W&nbsp;kontekście wydarzeń z&nbsp;Kuřim, wszystkich tych tortur i&nbsp;niegodziwości, jakich dopuszczano się na chłopcach, mówi się o&nbsp;próbie „złamania człowieka, by go później duchowo odbudować”. Tak, w&nbsp;myśl założeń tej sekty mogło to stać się pretekstem do przemocy.</p>

    <p class="tekst">Po ujawnieniu sprawy czeskie media zaczęły łączyć uczestników dramatu z&nbsp;tą organizacją, niekiedy posuwając się do określeń typu „sekta satanistyczna”. Sam Ruch stanowczo zaprzeczył związkom z&nbsp;wydarzeniami z&nbsp;Kuřim i&nbsp;oskarżył część dziennikarzy o&nbsp;zniesławienie. Prawdy nie ustalono, gdyż w&nbsp;śledztwie zabrakło dowodów na formalne powiązania, choć liczne tropy wiodły właśnie w&nbsp;tę stronę. Pamiętacie przecież, jak przedstawiał się ojciec Barbory. Otóż według tej wersji to właśnie Josef Škrla miał uważać się za duchowego następcę Abd-ru-shina i&nbsp;w&nbsp;swoim kręgu zbudować własną interpretację doktryny, opartą na kulcie wybranego dziecka, rzekomej „inkarnacji Boga”. Są też interpretacje mówiące, że jedzenie ludzkiego ciała, łamanie psychiczne chłopców działo się, bo ktoś (Josef?) w&nbsp;swoim chorym umyśle uroił sobie, że jedno z&nbsp;dzieci miało być wspomnianym wcieleniem Boga. Właśnie dlatego zaczęli dzielić się jego ciałem, chcieli też „ulepić” syna Kláry na wzór nowego Mesjasza, więc poddawali go katuszom na wzór męki Chrystusa. Chore? Pewnie, że tak.</p>

    <p class="tekst">Wątek Barbory Škrlovej do dziś pozostaje jednym z&nbsp;najbardziej zagadkowych. Wiadomo, że po ujawnieniu sprawy udało jej się uciec z&nbsp;Czech, że posługiwała się fałszywymi dokumentami i&nbsp;przez pewien czas mieszkała w&nbsp;Norwegii jako chłopiec o&nbsp;imieniu Adam. Istnieją relacje o&nbsp;zabiegach mających zmienić jej wygląd, ale żadna dokumentacja medyczna tego nie potwierdza. Zniknęły ślady po klinikach, które rzekomo miały jej pomóc w&nbsp;metamorfozie. Wszystko to tworzy obraz doskonale zaplanowanej mistyfikacji albo serii zbiegów okoliczności, których nikt już nie potrafi odtworzyć.</p>

    <div class="_idgenobjectlayout">
      <div id="calibre_link-184" class="calibre6">
        
      </div>
    </div>

    <p class="tekst">Została nam jeszcze Klára Mauerová, matka bitych, maltretowanych chłopców, opiekunka rzekomej Anički. Kim była naprawdę? Fanatyczką, ofiarą manipulacji czy matką, która świadomie uczestniczyła w&nbsp;koszmarze? Według jednej z&nbsp;teorii została zindoktrynowana i&nbsp;przekonana, że jej synowie są wybrańcami, których trzeba duchowo oczyścić. Według innej świadomie współuczestniczyła w&nbsp;rytuałach przemocy. Pewne jest, że do pewnego momentu była zupełnie normalną kobietą: dbała o&nbsp;swoje dzieci, pracowała bez zarzutu. Gdy jednak w&nbsp;jej domu pojawiła się demoniczna siostra, a&nbsp;za nią tajemniczy doktor &ndash; wszystko zmieniło się diametralnie. Bardzo możliwe, że w&nbsp;jakiś sposób urobiono Klárę, aby zaczęła katować swoje dzieci. Ale do cholery &ndash; dlaczego tak się poddała temu wszystkiemu? W&nbsp;każdym z&nbsp;wariantów trudno zrozumieć, jak mogła pozwolić na to, co działo się w&nbsp;jej domu. A&nbsp;jednak robiła to.</p>

    <p class="tekst">Co dziś wiemy o&nbsp;losach chłopców? Oficjalnie niewiele. Według jednej wersji po procesie trafili pod opiekę ojca, który miał zadbać o&nbsp;ich nowy start. Właśnie, a&nbsp;gdzie był wcześniej? Jak pisałem, pojawiał się w&nbsp;ich życiu, był w&nbsp;nim obecny do pewnego momentu, a&nbsp;później w&nbsp;wyniku niewiadomych działań stracił z&nbsp;nimi kontakt. Według innych przypuszczeń ciężko doświadczonych przez los chłopaków wychowywała jakaś rodzina zastępcza, a&nbsp;ich dane i&nbsp;miejsce pobytu zostały utajnione.</p>

    <p class="tekst1" id="calibre_link-185">Dziś obaj są już dorośli, mają nowe nazwiska i&nbsp;żyją poza zasięgiem mediów. Historia z&nbsp;Kuřim kończy się więc w&nbsp;półmroku. Nie wiadomo, gdzie są ludzie, którzy ją stworzyli, i&nbsp;co dziś robią. A&nbsp;może siedzą w&nbsp;innym lesie i&nbsp;zjadają ciało innego chłopca bądź dziewczynki? To, co wydarzyło się wtedy, wciąż nie mieści się w&nbsp;granicach ludzkiego pojęcia, ale nikt przecież nie daje gwarancji, że już się nie powtórzy.</p>
  </div>
</div>


<div id="calibre_link-20" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-42">KRWAWA BOGINI Z&nbsp;YERBA&nbsp;BUENA</h1>

    <p class="bez_wciecia">Mamy rok 1963, Meksyk. Sebastián jest młody i&nbsp;może właśnie dlatego ignoruje stwierdzenie, że w&nbsp;opowieściach o&nbsp;złocie ukrytym w&nbsp;górskich jaskiniach nie ma krzty prawdy. Już drugi dzień w&nbsp;napięciu obserwuje pieczarę na terenie wioski Yerba Buena. Dawno zauważył, że mieszkańcy osady schodzą do niej, wnosząc przy tym jakieś rzeczy, a&nbsp;potem zostają wewnątrz przez długie godziny. Kiedy z&nbsp;niej wychodzą, wyglądają na zupełnie odmienionych.</p>

    <p class="tekst">Chłopak stopniowo nabiera wiary, że we wnętrzu pieczary muszą być ukryte jakieś kosztowności lub też może prowadzone są ich poszukiwania. Kto wie, czy nawet częściowo nie zakończone sukcesem. Liczy więc, że bogactwa, jakie tam na niego czekają, poprawią sytuację materialną jego i&nbsp;rodziny. Dlatego pomimo strachu po dwóch dniach decyduje, że nocą, gdy wioska pogrążona jest w&nbsp;ciszy, wejdzie do jaskini. Gdy wreszcie przekracza próg groty, narastający lęk miesza się z&nbsp;ciekawością, która popycha go naprzód. Z&nbsp;każdym krokiem dźwięki dochodzące z&nbsp;głębi stają się coraz wyraźniejsze, ale zarazem nieodgadnione; dobiega jego uszu chaotyczna mieszanina odgłosów, w&nbsp;której daje się rozpoznać zarówno krzyk, jak i&nbsp;coś na kształt rytualnego uniesienia. Idzie ostrożnie w&nbsp;dół korytarza, nagle zatrzymuje się i&nbsp;instynktownie przywiera do kamiennej ściany. To, co widzi, zapiera mu dech. Zaciska zęby, starając się nie wydać najlżejszego nawet dźwięku. Jest sparaliżowany z&nbsp;przerażenia.</p>

    <p class="tekst">Sebastián widzi kłębowisko wijących się nagich ludzi uprawiających dziki seks. W&nbsp;dodatku nie wiadomo, dlaczego cali są umazani krwią. W&nbsp;orgii biorą udział mężczyźni i&nbsp;kobiety, ale także dzieci oraz &ndash; to widać na pierwszy rzut oka &ndash; potwornie umęczone zwierzęta. Dominują jednak zdający się być w&nbsp;jakimś natchnionym transie dorośli mieszkańcy wioski. Plątanina nagich ciał nagle rozstępuje się, a&nbsp;na środku powstałego kręgu staje naga młoda kobieta. Na szyi ma zawieszony wisior z&nbsp;ludzkich kości, ciało zupełnie pokryte krwią. Skinieniem dłoni kończy zabawę, czeka, aż zostanie do niej doprowadzony zapłakany mężczyzna. Gdy ciągną go do niej, w&nbsp;powietrzu rozlega się znowu ryk, ludzie ekstatycznie wymachują ramionami, aż wreszcie trzęsący się mężczyzna zostaje postawiony oko w&nbsp;oko z&nbsp;kimś, kto wygląda jak kapłanka jakiegoś kultu. Ta podbiega do przywleczonej ofiary i&nbsp;jednym cięciem zakrzywionego noża rozcina jej klatkę piersiową. Z&nbsp;dzikim wrzaskiem wkłada dłoń do jej wnętrza, wyrywa serce mężczyzny i&nbsp;unosi je, by pokazać oszalałemu z&nbsp;podniecenia tłumowi. Kilka sekund później wgryza się w&nbsp;nie z&nbsp;lubością. „Chwała bogini Xochiquetzal!” &ndash; krzyczy tłum. Sebastián nie zauważa nawet, że zmoczył spodnie. Jego ciałem wstrząsa silny dreszcz, a&nbsp;w&nbsp;głowie kołacze jedna myśl: „Uciekaj”. Wybiega z&nbsp;jamy, biegnie do lasu.</p>

    <div class="_idgenobjectlayout">
      <div id="calibre_link-186" class="calibre6">
        
      </div>
    </div>

    <p class="tekst">W&nbsp;tym rozdziale opowiem o&nbsp;składaniu ofiar z&nbsp;ludzi, pożeraniu świeżo wyrwanych serc, a&nbsp;także piciu krwi, a&nbsp;wszystko to ku czci pradawnej bogini Xochiquetzal (jest kilka pisowni tego imienia, pozostaję przy najpopularniejszej). Będzie to historia, w&nbsp;którą, jeżeli mam być szczery, nie od razu uwierzyłem, sądząc, że to kolejna creepypasta. Poziom szaleństwa, zwyrodnienia oraz makabry jest bowiem taki, że opowieść o&nbsp;Magdalenie Solís i&nbsp;kulcie, jaki z&nbsp;pomocą braci Hernándezów założyła w&nbsp;Meksyku w&nbsp;latach sześćdziesiątych, nawet dzisiaj brzmi niewiarygodnie.</p>

    <div class="_idgenobjectlayout">
      <div id="calibre_link-187" class="calibre6">
        
      </div>
    </div>

    <p class="tekst">Rzecz działa się w&nbsp;latach sześćdziesiątych XX wieku w&nbsp;Yerba Buena, niewielkiej meksykańskiej osadzie położonej w&nbsp;stanie Tamaulipas (w&nbsp;pobliżu gór Sierra Madre). Nawet określenie „wioska” byłoby tu przesadą, ponieważ w&nbsp;czasie, w&nbsp;którym miały miejsce opowiadane wypadki, stało tam jedynie kilka rozwalających się chałup. Tworzyły bardziej skromną, farmerską wspólnotę niż wioskę w&nbsp;klasycznym znaczeniu. Nie istniała tam także żadna infrastruktura ani punkt, który można by uznać za centrum. Ot, nie więcej niż tylko zbiór paru domostw i&nbsp;kilka, a&nbsp;z&nbsp;czasem kilkanaście rodzin, które je zamieszkiwały. Dojazd do Yerba Buena był wyjątkowo trudny. Prowadziło tam niewiele dróg, a&nbsp;nawet jeśli jakieś wyrąbano pracowicie maczetami, nie można było liczyć ani na asfalt, ani choćby na utwardzoną nawierzchnię. W&nbsp;praktyce więc nic nie zachęcało do odwiedzenia tego miejsca, ale też niewiele skłaniało mieszkańców do kontaktu ze światem zewnętrznym. Osada ta była usytuowana wśród gór, w&nbsp;położeniu niekorzystnym komunikacyjnie, pozbawiona elektryczności i&nbsp;bieżącej wody. Pojawiało się więc pytanie, co skłoniło ludzi do zamieszkania w&nbsp;tak odizolowanym miejscu.</p>

    <p class="tekst">Sprawa jest prosta. W&nbsp;latach sześćdziesiątych rząd meksykański realizował program wsparcia dla najbiedniejszych rodzin, a&nbsp;także dla osób z&nbsp;rozmaitymi upośledzeniami umysłowymi czy łagodnymi opóźnieniami rozwojowymi. Takie osoby dostawały od państwa skrawek ziemi, tworzono dla nich małe osady, w&nbsp;których mogły uprawiać warzywa i&nbsp;hodować bydło, aby utrzymywać się z&nbsp;własnej pracy. Program ten, choć prosty, okazał się skuteczny. Ludzi tam osiedlanych szkolono w&nbsp;podstawach rolnictwa, osadzano w&nbsp;nowych miejscach i&nbsp;pozostawiano, by żyli w&nbsp;miarę stabilnym, choć skromnym rytmem. I&nbsp;taką osadą była też Yerba Buena. Mimo że najbliższe miasto, szpital i&nbsp;posterunek policji znajdowały się dwadzieścia pięć kilometrów od osady, mieszkańcy funkcjonowali dość spokojnie. Gleba była urodzajna i&nbsp;zapewniała wystarczające plony, przynajmniej jak na ich możliwości. Co weekend grupą wyruszano do oddalonego miasta, by sprzedawać warzywa, jajka i&nbsp;mięso. Życie było więc skromne, by nie rzec: biedne, lecz uporządkowane i&nbsp;stosunkowo zadowalające. Przynajmniej do pewnego momentu.</p>

    <div class="_idgenobjectlayout">
      <div id="calibre_link-188" class="calibre6">
        
      </div>
    </div>

    <p class="tekst">Spokój ten został zmącony pod koniec roku 1962 lub na początku 1963, gdy do osady dotarło dwóch braci: Santos i&nbsp;Cayetano Hernándezowie. Ich przybycie nie zwiastowało niczego dobrego, choć z&nbsp;początku nic też nie zapowiadało, jakoby miała nastąpić jakaś tragedia. Na pewno nie taka, jaka ostatecznie tam się zdarzyła. Bracia utrzymywali się z&nbsp;przestępczości, drobnych kradzieży i&nbsp;przemytu, ale ich podstawowym źródłem (czasem naprawdę niezłego) dochodu były oszustwa. Z&nbsp;biegiem czasu opanowali do perfekcji fałszowanie weksli, sporządzanie fikcyjnych dokumentów i&nbsp;wyłudzanie kredytów. Funkcjonowali jako zawodowi oszuści i&nbsp;drobni złodzieje, ludzie budzący nieufność i&nbsp;wrogość.</p>

    <p class="tekst">To nie tak, że Hernándezowie trafili przypadkiem do Yerba Buena, gdyż od dawna już słyszeli o&nbsp;słabym wykształceniu mieszkańców, szerzącym się tam analfabetyzmie, a&nbsp;nade wszystko o&nbsp;tym, że osada &ndash; choć pełna ludzi upośledzonych &ndash; ekonomicznie radzi sobie nie najgorzej. Szukając więc miejsca, gdzie mogliby wykorzystać czyjąś łatwowierność, postanowili się tam udać. Zmęczeni ciągłą tułaczką pragnęli znaleźć przestrzeń, w&nbsp;której mogliby funkcjonować bez konieczności ciągłego ukrywania się, żyjąc kosztem innych. Zdecydowali się więc na mistyfikację. Ogłosili oto, że są prorokami zapomnianej azteckiej bogini.</p>

    <p class="tekst">Powtórzmy w&nbsp;tym miejscu, że mieszkańcy osady byli słabo wyedukowani, a&nbsp;część z&nbsp;nich miała widoczne trudności rozwojowe. Gdy podstępni bracia przybyli, natychmiast zwrócili uwagę swoim wyglądem: kolorowymi ubraniami, długimi włosami, dżinsami i&nbsp;rozpiętymi koszulami. Jednym słowem: styl hippisowski był tam zupełnie nieznany. Zaciekawieni ludzie zaczęli więc szybko gromadzić się wokół kolorowych, egzotycznych przybyszów. Gdy ludzi było wystarczająco wielu, bracia uznali, że moment ogłoszenia jest odpowiedni. Stanęli pośrodku grupy i&nbsp;rozpoczęli swoje kazanie, ogłaszając, że są prorokami bogini Xochiquetzal.</p>

    <div class="_idgenobjectlayout">
      <div id="calibre_link-189" class="calibre6">
        
      </div>
    </div>

    <p class="tekst">Bogini, na którą powoływali się bracia, wywodzi się z&nbsp;mitologii Azteków i&nbsp;Tolteków. Uchodziła za patronkę kwiatów, miłości, dzieci, zabawy i&nbsp;tańców. W&nbsp;najstarszych wyobrażeniach łączono ją z&nbsp;księżycem, później uważano za małżonkę Tlaloca, boga deszczu, powierzono jej także opiekę nad plonami, płodnością i&nbsp;pomyślnością. Pozwólcie, że zabrzmię teraz jak snob, ale słynna <span class="italic">Encyclopedia Britannica</span> podaje, że jest to bogini piękna, miłości seksualnej i&nbsp;sztuki domowej, która jest również kojarzona z&nbsp;kwiatami i&nbsp;roślinami. Z&nbsp;kolei Mythopedia (internetowa encyklopedia mitów z&nbsp;całego świata) dodaje, że to starożytna bogini, a&nbsp;jej imię pochodzi z&nbsp;języka nahuatl: <span class="italic">xōchitl</span> (kwiat) oraz <span class="italic">quetzalli</span> (piękne pióro ptaka kwezal).</p>

    <p class="tekst">Bracia Hernándezowie, świadomi ograniczonej wiedzy mieszkańców i&nbsp;ich podatności na sugestie, odwołali się więc do motywów znanych z&nbsp;historii i&nbsp;mitologii azteckiej, włączając do swoich bajdurzeń elementy uznawane za cudowne. Przekonywali, że są prorokami tej starożytnej bogini, a&nbsp;mieszkańcy przyjęli ich słowa bez sprzeciwu. Ale odwołali się do czegoś ponadto: najprostszej ludzkiej chciwości. W&nbsp;tamtych latach w&nbsp;Meksyku krążyło wiele legend przekazywanych ustnie. Jedna z&nbsp;nich mówiła o&nbsp;ogromnych złożach złota ukrytych w&nbsp;górach, znajdujących się w&nbsp;pobliżu oddalonych osad. Choć nikt nigdy nie potwierdził istnienia takich skarbów, motyw stale powracał w&nbsp;codziennych rozmowach jako rodzaj życzeniowej opowieści. Bracia wykorzystali więc tę opowieść, twierdząc, że góra sąsiadująca z&nbsp;osadą także skrywa złoto, a&nbsp;sprowadzona dzięki nim bogini może je ujawnić. Równocześnie ostrzegli, że choć bogini obdarza hojnie, potrafi też karać, a&nbsp;każdy, kto podważy ich słowa, zostanie uznany za heretyka.</p>

    <div class="_idgenobjectlayout">
      <div id="calibre_link-190" class="calibre6">
        
      </div>
    </div>

    <p class="tekst">Początkowo przejmowanie władzy w&nbsp;wiosce wyglądało dość standardowo, jak to w&nbsp;sektach. Bracia dostali od mieszkańców najlepsze w&nbsp;osadzie lokum. Akurat w&nbsp;tym wypadku było to miejsce na górze zaadaptowane na dom, a ściślej &ndash; była to część jaskini, do której ludzie z&nbsp;wioski wstawili lampy, przygotowali prowizoryczne umeblowanie i&nbsp;łóżka. Było tam ciepło, można było ugotować sobie coś do jedzenia &ndash; niczego więcej nie potrzeba. Zresztą to był najbardziej ekskluzywny apartament w&nbsp;wiosce. Ale mieszkanie to nic: bracia Hernándezowie przejęli od pewnego momentu także kontrolę nad finansami wszystkich ludzi w&nbsp;wiosce. Zaczęli kontrolować cały proces sprzedawania warzyw, trzy czwarte utargu zabierali dla siebie, a&nbsp;jedną czwartą oddawali mieszkańcom. Po kilku tygodniach takiego wegetowania, bardzo wygodnego zresztą, zaczęli się mimo wszystko nudzić. Wszystko mieli podtykane pod nos, spędzali kolejne dni, wiodąc żałosne, ale spokojne życie, żerując na biednych mieszkańcach. W&nbsp;pewnym momencie jednak przestało im to wystarczać. Szczególnie doskwierało im to, że &ndash; jak policzyli &ndash; mogliby dużo więcej wycisnąć z&nbsp;posłusznych mieszkańców Yerba Buena. Postanowili trochę urozmaicić sobie czas spędzany w&nbsp;osadzie i&nbsp;jednocześnie opracować plan, który pozwoli im sięgnąć do kieszeni mieszkańców znacznie głębiej.</p>

    <p class="tekst">Główną rozrywką braci, kiedy już na dobre zatopili kły w&nbsp;szyjach wieśniaków, było branie narkotyków. Pili sporo herbaty z&nbsp;pejotlu &ndash; halucynogennego kaktusa, po którym podobno halucynacje są niezwykle intensywne. Palili także ogromne ilości marihuany oraz oczywiście wypijali hektolitry alkoholu. Podczas tych narkotykowo-alkoholowych libacji zaczęli wpadać na coraz dziwniejsze pomysły. Do spełniania seksualnych zachcianek w&nbsp;wiosce mieli dwie kobiety, które sami sobie wybrali. Były one niezamężne. Jednak dla wiecznie pobudzonych braci dwie dziewczyny to było zdecydowanie za mało. Ponieważ &ndash; jak się okazało &ndash; bracia Hernándezowie byli nie tylko oszustami, złodziejami, parszywymi hochsztaplerami oraz fałszywymi prorokami. Byli także zboczeńcami seksualnymi, a&nbsp;dalsza praktyka wykazała, że również pedofilami. Kiedy więc znudzili się już seksem ze swoimi wyznawczyniami, zaczęli polować na terenie wioski na kobiety, dziewczyny, a&nbsp;nawet nieletnie dziewczynki. Kiedy któraś wpadła im w&nbsp;oko, pukali do jej drzwi i&nbsp;przekonywali: „Pańska żona/córka śniła nam się dzisiaj, a&nbsp;w&nbsp;tym śnie zobaczyliśmy, że najprawdopodobniej to właśnie w&nbsp;nią wstąpi bogini Xochiquetzal, najpewniej to kobieta z&nbsp;tego domu jest wybrana. Proszę więc nie robić trudności, tylko przysłać ją do nas”. „Wybranka” musiała przejść rodzaj inicjacji w&nbsp;łóżku z&nbsp;obydwoma braćmi; dobitniej mówiąc: była perfidnie i&nbsp;podstępnie wykorzystywana seksualnie.</p>

    <p class="tekst">Wyobraźmy sobie wieś, do której przybywa dwóch samozwańczych proroków. Mieszkańcy, kierując się różnymi powodami, przyjmują ich opowieści za dobrą monetę. Aż pewnego dnia słyszą, że rzekoma bogini, która przysyła tu łaskawie swoich proroków, wskazała im ich dziecko. Mają je oddać im z&nbsp;powodów, których nie sposób zaakceptować. Odpowiedzialność spada w&nbsp;tym przypadku oczywiście na zboczonych braci, ale trudno pominąć też odpowiedzialność tych, którzy na to pozwolili. Nie mogę nie zauważyć, jak głęboko sprzeczne jest to z&nbsp;odruchem ochrony własnych bliskich. A&nbsp;jednak w&nbsp;tamtej wiosce stało się możliwe to, co pozornie wydawało się niemożliwe: rodzice wydawali dziewczynki na pastwę zboczeńców seksualnych. Cóż, ludzie potrafią ulegać wpływom w&nbsp;sposób, który przeczy zdrowemu rozsądkowi &ndash; i&nbsp;właśnie w&nbsp;ten sposób rodzą się tragedie.</p>

    <p class="tekst">Seksualne fantazje braci zaczęły w&nbsp;pewnej chwili nabierać dużo bardziej wyuzdanego charakteru. Obaj byli biseksualni, do swojej jaskini zabierali więc czasem także młodych mężczyzn. Zaczęli urządzać tam wieloosobowe orgie, które stopniowo przeradzały się w&nbsp;sadomasochistyczne praktyki, a&nbsp;te &ndash; w&nbsp;groteskowe rytuały. Hernándezowie w&nbsp;pewnym momencie kazali też zbudować specjalny ołtarz we wnętrzu jaskini, zanieść tam pochodnie i&nbsp;wyposażyć go tak, by można było przeprowadzać tam mroczne obrzędy, których zarysy już rodziły się w&nbsp;ich głowach. Wtedy zaczęli schodzić w&nbsp;swojej deprawacji coraz niżej, wprost w&nbsp;objęcia ciemności.</p>

    <p class="tekst">Ci chorzy mężczyźni zaczęli odprawiać na ołtarzu swego rodzaju krwawe rytuały ku czci bogini Xochiquetzal po to, aby sprowadzić ją do wioski. Zabijano więc po prostu tam zwierzęta, pito ich krew, smarowano się nią &ndash; a&nbsp;na koniec tej azteckiej „mszy” odbywała się wielogodzinna orgia. Zrobiłem solidny research i&nbsp;wiem na pewno: bracia Hernándezowie ani przez moment nie wierzyli w&nbsp;żadną boginię ani tym bardziej w&nbsp;to, że byli jej prorokami. Byli to po prostu zwykli zwyrodnialcy, którzy chcieli się zabawić kosztem innych ludzi, a&nbsp;krwawe rytuały, zabijanie zwierząt i&nbsp;tak dalej &ndash; to była tylko przykrywka, paskudny teatrzyk. Prorocy byli przy tym bezlitośni: w&nbsp;trakcie orgii kazali uprawiać seks każdemu z&nbsp;każdym, a&nbsp;więc nieraz dochodziło do sytuacji, że tracący rozum pod wpływem narkotyków ludzie robili to z&nbsp;własnymi córkami, bracia z&nbsp;siostrami, mężczyźni z&nbsp;mężczyznami, a&nbsp;kobiety z&nbsp;kobietami. Jak uzasadniali szaleni apostołowie: wszystko to miało przyspieszyć nadejście bogini Xochiquetzal.</p>

    <p class="tekst">Mieszkańcy wioski, początkowo ulegli i&nbsp;dalecy od sceptycyzmu, z&nbsp;czasem zaczęli kwestionować sens działań braci. Zaczęły też ewidentnie, nieraz bardzo boleśnie wychodzić na jaw skutki ich wpływu: ludzie dokonywali i&nbsp;doznawali przecież upokarzających aktów seksualnych, zabijali własne zwierzęta i&nbsp;oddawali cały dorobek na rzecz przybyszów, a&nbsp;ci &ndash; mimo że obiecywali przybycie bogini &ndash; najwyraźniej słowa nie zamierzali dotrzymywać. Napięcie więc wśród wioskowych rosło; kilku mieszkańców głośno oskarżało braci o&nbsp;oszustwo i&nbsp;wzywało do zadania im bezwzględnej i&nbsp;brutalnej kary. Manipulujący opinią bracia rychło dostrzegli, że sprawa może wymknąć się spod kontroli, i&nbsp;albo coś wykombinują w&nbsp;kwestii sprowadzenia bogini do wioski, albo tu zginą. W&nbsp;najlepszym wypadku zostaną dotkliwie pobici.</p>

    <p class="tekst">Aby wybrnąć z&nbsp;patowej sytuacji, podczas jednego z&nbsp;obrzędów któryś z&nbsp;braci nagle rzucił się na ziemię, zaczął się wić, wypowiadając słowa w&nbsp;języku, który najpewniej zaimprowizował na potrzebę chwili. Po tym epizodzie ogłosił, że miał wizję i&nbsp;że odnaleziono miejsce, gdzie ma ukazać się bogini. Trzeba więc po nią teraz ruszyć i&nbsp;sprowadzić do wioski; zapowiada się kilkudniowa pielgrzymka &ndash; ale wszystko się teraz w&nbsp;kwestii bogini ułoży, wyjaśni i&nbsp;wyprostuje. Gdy teatrzyk się skończył, trzeba było coś przedsięwziąć, więc bracia ruszyli do burdelu w&nbsp;pobliskim mieście. Tam, jak wynika z&nbsp;niektórych relacji mieszkańców, już wcześniej sprzedawali niektóre dziewczęta z&nbsp;wioski, tłumacząc to rytualną inicjacją lub pielgrzymką, ale nie przeszkadzało im to czerpać z&nbsp;tego korzyści finansowych.</p>

    <p class="tekst">Teraz szczególną potrzebą braci było znalezienie kobiety, która mogłaby wcielić się w&nbsp;rolę bogini Xochiquetzal i&nbsp;umocnić ich władzę nad społecznością. W&nbsp;tym celu zwrócili się do zaprzyjaźnionego właściciela domu publicznego, mężczyzny o&nbsp;nazwisku Solís. Był to alfons jakich mało &ndash; nie przesadzam. Na dowód wystarczy powiedzieć, że zdegenerowanym, zepsutym braciom zaoferował własną siostrę: Magdalenę Solís.</p>

    <div class="_idgenobjectlayout">
      <div id="calibre_link-191" class="calibre6">
        
      </div>
    </div>

    <p class="tekst">Magdalena Solís urodziła się w&nbsp;1947 roku, a w&nbsp;chwili, gdy pojawiła się w&nbsp;tej historii, miała siedemnaście, maksymalnie osiemnaście lat. Jej życie było naznaczone poważnymi traumami. Dokładne informacje o&nbsp;dzieciństwie nie są znane, jednak wiadomo, że była ofiarą sutenerstwa i&nbsp;najprawdopodobniej doświadczała brutalnego wykorzystywania seksualnego od najmłodszych lat. Wybrano ją do roli bogini właśnie ze względu na doświadczenie w&nbsp;prostytucji, ale ponadto na łatwość w&nbsp;oszukiwaniu ludzi oraz zdolności do kradzieży i&nbsp;manipulacji. Była również zafascynowana magią i&nbsp;okultyzmem; w&nbsp;najbliższej okolicy cieszyła się reputacją skutecznego medium, przywołującego duchy zmarłych &ndash; oczywiście za pieniądze. Nie jest jasne, czy sama wierzyła w&nbsp;swoje zdolności, czy cynicznie wykorzystywała je do oszukiwania innych.</p>

    <p class="tekst">Gdy bracia przedstawili jej plan udawania bogini w&nbsp;wiosce Yerba Buena, opowiedzieli o&nbsp;tym, że uchodzą w&nbsp;niej za proroków i&nbsp;potrzebują jej teraz do przypieczętowania oszustwa i&nbsp;wygodnego życia &ndash; Magdalena odparła bez chwili wahania: „Wchodzę w&nbsp;to”. Propozycja, choć niezwykła, wydawała się dla niej bardziej komfortowa i&nbsp;bezpieczniejsza niż życie w&nbsp;domu publicznym pod przymusem i&nbsp;wykorzystywanie przez dotychczasowych klientów. Zadowoleni z&nbsp;takiego obrotu sprawy bracia Hernándezowie i&nbsp;Magdalena rozpoczęli przygotowania do realizacji tej złożonej i&nbsp;wyjątkowo perfidnej mistyfikacji.</p>

    <div class="_idgenobjectlayout">
      <div id="calibre_link-192" class="calibre6">
        
      </div>
    </div>

    <p class="tekst">Dla kobiety do jej nowej roli przygotowano specjalny strój: kolorową suknię i&nbsp;naszyjnik z&nbsp;ludzkich kości, a&nbsp;jej włosy ułożono tak, by przypominała starożytną aztecką boginię. Do udziału w&nbsp;całym przedsięwzięciu włączono jej brata Eleazara (alfons, który ją naraił oszustom), który miał odgrywać kapłana. Wiadomo: nie samymi prorokami stoi każdy kult. Nie wiadomo, czy ten wyjątkowy łajdak zgodził się z&nbsp;własnej woli, czy został do tego w&nbsp;jakiś sposób przymuszony, wiadomo natomiast, że bracia Hernándezowie ostatecznie mianowali go wysokim kapłanem swojego naprędce opracowywanego kultu Xochiquetzal.</p>

    <p class="tekst">Po powrocie do wioski prorocy ogłosili, że nadchodzi magiczna noc, podczas której pojawi się ucieleśniona bogini Xochiquetzal. W&nbsp;trakcie wieczornego rytuału, według relacji świadków, zastosowali swoje efekty specjalne: nie mamy dokładnej wiedzy, czego użyto, jednak uczestnicy tego ponurego spektaklu opisywali, że były to błyski światła, nagłe uderzenia jakby pioruna, a&nbsp;potem wszechogarniający, utrudniający obserwację dym. Z&nbsp;niego zaś wyłoniła się przebrana odpowiednio Magdalena Solís, utożsamiona z&nbsp;pradawną boginią Azteków. Oszołomieni mieszkańcy osady natychmiast padli do jej stóp, oddając się bez reszty i&nbsp;wyrażając całkowity szacunek oraz podporządkowanie. Teraz już mogła rozpocząć się nieskrępowana orgia wyreżyserowana przez braci.</p>

    <p class="tekst">Narkotykowo-alkoholowo-seksualne orgie trwały przez kilka kolejnych dni. Hernándezowie brali narkotyki i&nbsp;używali sobie na całego z&nbsp;mieszkańcami wioski. Opowiadając przy tym, że dzięki obecnej w&nbsp;Yerba Buena bogini Xochiquetzal na wioskę wkrótce spłynie fala dobrodziejstw i&nbsp;bogactwa. Magdalena początkowo była zaskoczona, a&nbsp;wręcz całkowicie zszokowana zupełnym zaślepieniem mieszkańców osady, lecz stopniowo zaczęła wykorzystywać ich bezkrytyczną wiarę. Każde jej polecenie natychmiast było spełniane. Mężczyźni klękali przed tą jeszcze do niedawna podrzędną prostytutką na oba kolana, kobiety wachlowały ją godzinami i&nbsp;masowały, a&nbsp;na stole lądowały wymyślne jak na wioskowe standardy dania. Od&nbsp;dzieciństwa zmuszana do prostytuowania się, pozbawiona zupełnie własnej woli, Magdalena po raz pierwszy mogła sprawować pełną władzę i&nbsp;kontrolę na wieloma osobami, co silnie wpływało na jej będącą w&nbsp;kompletnej rozsypce psychikę.</p>

    <p class="tekst">Cała ta mocno podejrzana zabawa trwała już od kilku dni, kiedy Magdalena zaczęła przejmować inicjatywę w&nbsp;trakcie rytuałów. Gdy bracia Hernándezowie zaczęli wygłaszać swoje kazanie, znienacka nakazała im zamilknąć. Nie spodobało im się to; próbowali się zatem sprzeciwić, ale wtedy „bogini” rozkazała jednemu z&nbsp;mieszkańców przyłożyć braciom do gardła ogromną kosę, którą ścinano zboże. Hernándezowie uznali, że aby dalej bezpiecznie żyć i&nbsp;zachować głowy, lepiej będzie pozwolić Magdalenie przejąć władzę. Wkrótce więc kobieta zaczęła stawać się z&nbsp;dnia na dzień coraz bardziej okrutna, ale i&nbsp;uwielbiana. Postawiła się swoim dotychczasowym oprawcom, a&nbsp;ściślej: ludziom, którzy chcieli ją wykorzystać, i&nbsp;oznajmiła, że odtąd to ona rządzi. Ostrzegła przy tym, że kto się jej nie podporządkuje, zginie na miejscu z&nbsp;rąk jej wyznawców. Zaczynając swój cyrk z&nbsp;kultem fałszywej bogini, przebiegli oszuści nie spodziewali się, że tak to się skończy.</p>

    <p class="tekst">Magdalena z&nbsp;sadystyczną ekstazą obserwowała kolejne orgie, w&nbsp;trakcie których pito zwierzęcą krew, a&nbsp;sama przyjmowała coraz to większe i&nbsp;większe ilości herbaty z&nbsp;pejotlem. To się musiało źle skończyć i&nbsp;rzeczywiście wszystko ku takiemu finałowi zaczęło zmierzać, gdy pewnej nocy „bogini” przykazała jednemu z&nbsp;wyznawców, by w&nbsp;trakcie orgii pofolgował sobie i&nbsp;mocno zbił inną jej uczestniczkę, z&nbsp;którą uprawiał seks. Tak się stało, ale Solís tak się to spodobało, że nakazała tłuc nieszczęsną kobietę aż do utraty przytomności. Potwornie skatowana uczestniczka orgii bez ducha padła na skalną podłogę groty, a&nbsp;wtedy Magdalena zadecydowała: teraz mają ją zgwałcić wszyscy uczestnicy wynaturzonej orgii. Później było już tylko gorzej i&nbsp;gorzej: paszcza szaleństwa zaczęła pochłaniać w&nbsp;całości umysły mieszkańców wioski. Rytuały stawały się coraz bardziej krwawe i&nbsp;brutalne, a&nbsp;„bogini” miała w&nbsp;ich trakcie coraz słabszy kontakt z&nbsp;rzeczywistością. Zaczęła też przekraczać kolejne granice. Podczas rozpasanych spotkań nocnych upuszczała sobie krew i&nbsp;kazała swoim wyznawcom pić ją prosto z&nbsp;ran. Żądała też, by nacinali własne ciała i&nbsp;nacierali ją swoją krwią we wszystkich możliwych miejscach. Trudno o&nbsp;tym pisać bez zawahania, ale do tych rytuałów włączała również zwierzęta; w&nbsp;tym czasie właśnie pojawiły się akty zoofilii, splątane z&nbsp;sadyzmem i&nbsp;przemocą. Uczestnicy wyuzdanych biesiad najwyraźniej nie potrafili już odróżnić religijnego uniesienia od skrajnego zezwierzęcenia. Z&nbsp;drugiej strony to określenie może obrażać zwierzęta same w&nbsp;sobie.</p>

    <p class="tekst">Magdalena, zafascynowana władzą, jaką posiadła nad tłumem, a&nbsp;zarazem owładnięta chęcią zemsty za dzieciństwo naznaczone krzywdą, stawała się coraz brutalniejsza. Karała wyznawców bez wahania za błahostki: słowa, spojrzenia, krzywe uśmiechy. Biczowanie, przypalanie, upokorzenie &ndash; to stało się w&nbsp;sekcie codziennością. Czuła w&nbsp;tym moc, jakiej nigdy wcześniej nie miała. Była czczona, podziwiana, lękano się jej, a&nbsp;ona coraz bardziej rozsmakowywała się w&nbsp;tej dominacji. W&nbsp;końcu zaczęła wybierać spośród mieszkańców grupę tych, którzy mieli jej służyć również w&nbsp;najbardziej intymny sposób, ludzi sprowadzonych do roli osobistych seksualnych niewolników. Po wytypowaniu tej grupki nakazała im robić rzeczy tak obrzydliwe, że trudno nawet pobieżnie o&nbsp;tym opowiadać. Nie mówiąc o&nbsp;wchodzeniu w&nbsp;szczegóły. Żeby dać najbladsze pojęcie o&nbsp;tym, powiem tylko, że na liście wyuzdanych zachowań było między innymi zjadanie ekskrementów.</p>

    <p class="tekst">W&nbsp;tym okresie samozwańcza bogini całkowicie przejęła kontrolę nad wszystkim, co działo się w&nbsp;Yerba Buena, i&nbsp;to nie tylko podczas nocnych spotkań w&nbsp;jaskini. Decydowała o&nbsp;rytuałach, o&nbsp;karach, o&nbsp;tym, kto ma prawo mówić, a&nbsp;kto żyć. Każdego dnia coraz szybciej zjeżdżała po równi pochyłej, staczała się wprost w&nbsp;obłęd. Gdy ustaliła, że w&nbsp;wiosce obowiązuje tylko jedna prawda, czyli jej słowo, na serio uwierzyła, że jest boską inkarnacją. Zmienił się także jej stosunek do zażywanego narkotyku: pejotl, który wcześniej rozpuszczała w&nbsp;herbacie, teraz mieszała z&nbsp;krwią, nieważne: czy własną, zwierząt, czy mieszkańców. Bardzo często mieszała wszystkie trzy rodzaje krwi. Podczas kazań przekonywała, że picie tak przyrządzonej mikstury przynosi jej nieśmiertelność, a zahipnotyzowani mieszkańcy (z&nbsp;mieszaniną strachu i&nbsp;czci) robili wszystko, by zadowolić swoją władczynię nie z&nbsp;tego świata. Krwawe orgie trwały, były coraz brutalniejsze i&nbsp;coraz trudniej było Magdalenie wyznaczyć w&nbsp;nich jakiekolwiek granice.</p>

    <p class="tekst">Wkrótce Magdalena była już w&nbsp;pełni świadoma swojej siły, przekonana o&nbsp;swojej wszechmocy &ndash; może złudnej, ale absolutnej w&nbsp;tym zamkniętym świecie. Rządziła ludźmi prostymi, niewykształconymi, całkowicie od niej zależnymi. A&nbsp;jednak nawet w&nbsp;tej bezwolnej masie, w&nbsp;tym tłumie absolutnie dotąd pozbawionym krytycyzmu i&nbsp;cienia inicjatywy, u&nbsp;niektórych zaczęły pojawiać się wątpliwości. Kilku mieszkańców, może z&nbsp;lęku, a&nbsp;może w&nbsp;nagłym przebłysku rozsądku, zaczęło szeptać, że coś tu jest nie tak. Że może to, co robią, nie ma nic wspólnego z&nbsp;wiarą, a&nbsp;cała ta Magdalena nie jest Xochiquetzal? I&nbsp;zaczęli też zastanawiać się nad tym, czy konieczne jest ciągłe krzywdzenie zwierząt, nie mówiąc już o&nbsp;tym, że nie powinni chyba wciąż krzywdzić siebie nawzajem. Boskość Magdaleny zaczęła pewnym ludziom niepokojąco pachnieć śmiercią.</p>

    <p class="tekst">Najgorsze zaś było &ndash; ludzie zaczęli to wreszcie dostrzegać&nbsp;&ndash; że pomimo tylu starań, tylu odprawionych rytuałów oraz kończących je orgii stan życia wioskowych wcale się nie poprawił. Mimo solennych obietnic. Wszak miało być lepiej, a&nbsp;tymczasem wszystko obracało się tylko wokół zaspokajania wyuzdanych potrzeb bogini. Więc może trzeba coś z&nbsp;tym zrobić?</p>

    <div class="_idgenobjectlayout">
      <div id="calibre_link-193" class="calibre6">
        
      </div>
    </div>

    <p class="tekst">W&nbsp;zgłaszaniu wątpliwości wybijało się dwóch mężczyzn; odważyli się nawet głośno wyrazić je wobec działań przywódczyni sekty. Nie robili tego w&nbsp;gwałtowny sposób, nie zgłaszali ultimatum ani pretensji &ndash; grzecznie i&nbsp;nieśmiało przedstawiali wątpliwości, raczej z&nbsp;desperacją kogoś, kto zaczyna przeczuwać, że coś, co miało być rajem, zaczyna być piekłem. Krótko mówiąc: że sprawy wymykają się spod kontroli. Magdalena nie pozwoliła jednak małej grupce wyznawców na najmniejszy choćby cień nielojalności lub nie daj Boże &ndash; sprzeciwu. Publicznie oskarżyła wątpiących o&nbsp;herezję i&nbsp;zapowiedziała karę, która miała być przestrogą dla wszystkich.</p>

    <p class="tekst">W&nbsp;oznaczonym dniu wyprowadziła obu nieszczęśników na środek wioski. Wokół zebrał się tłum złożony z&nbsp;ich sąsiadów, krewnych &ndash; tych samych ludzi, z&nbsp;którymi przez lata dzielili pracę, jedzenie i&nbsp;codzienność. Po znaku danym przez „boginię” zaczął się spektakl przemocy. W&nbsp;ruch poszły pięści, kopnięcia, sierpy i&nbsp;noże. Nikt nie próbował przerwać i&nbsp;niebawem obaj sceptycy wyglądali jak bezkształtna masa porozrywanego mięsa, unurzanego we krwi. Zostali po prostu i&nbsp;dosłownie rozerwani przez swoich sąsiadów, współpracowników, przyjaciół na strzępy. W&nbsp;ciszy, jaka zapadła po wszystkim, słychać było tylko oddechy i&nbsp;krople krwi spływające po ziemi. Nikt nie śmiał zgłaszać żadnego sprzeciwu. Nawet wtedy, gdy Magdalena &ndash; zachwycona nową odmianą przemocy, na jaką właśnie wpadła &ndash; zapowiedziała, że od teraz składanie krwawych ofiar z&nbsp;ludzi będzie nieodzownym elementem jej kultu.</p>

    <div class="_idgenobjectlayout">
      <div id="calibre_link-194" class="calibre6">
        
      </div>
    </div>

    <p class="tekst">Nie wiadomo, w&nbsp;jaki sposób samozwańcza bogini wybierała kolejne ofiary. Być może wskazywała tych, którzy wydawali się jej nieposłuszni, zbyt samodzielni, zbyt trzeźwo myślący. A&nbsp;może decyzje zapadały przypadkowo, w&nbsp;przypływie gniewu lub kaprysu, w&nbsp;tamtej wiosce wszyscy byli już całkowicie zastraszeni. Nikt nie ośmielił się jej sprzeciwić, nikt nie wiedział, kiedy będzie jego kolej. Zresztą lincz dokonany na dwóch sąsiadach, którzy chcieli odejść z&nbsp;sekty, skutecznie trzymał całą resztę w&nbsp;ryzach. Rytuały, które początkowo odbywały się raz w&nbsp;tygodniu, zaczęły powtarzać się coraz częściej. Co dwa, trzy dni, a&nbsp;z&nbsp;czasem niemal codziennie. Za każdym razem uczestniczyła w&nbsp;nich cała wspólnota, składając ofiary z&nbsp;ludzi.</p>

    <p class="tekst">To Magdalena zadawała pierwszy cios, zabijając lub śmiertelnie raniąc ofiarę. Kiedy ta konała, kobieta zmuszała wszystkich obecnych, bez wyjątku, by podeszli i&nbsp;także zadawali jej ciosy. Dzieci, starcy, kobiety &ndash; nieważne, każdy musiał dźgnąć konające ciało choćby raz. Chodziło o&nbsp;to, by każdy miał na rękach krew, by współudział cementował ich wspólnotę. Tak cementowała się ta chora wspólnota, na rytuałach posłuszeństwa i&nbsp;winy. Kiedy ofiara przestawała się wreszcie rzucać jak ryba wyjęta z&nbsp;wody, „Xochiquetzal” przykładała kielich do licznych jej ran i&nbsp;zbierała krew. Mieszała ją następnie z&nbsp;pejotlem, a&nbsp;potem dawała mieszkańcom wioski do picia. Twierdziła, że to święty napój &ndash; dar bogów, gwarancja ocalenia. W&nbsp;rzeczywistości to był wyznacznik ostatecznego upadku całego zgromadzenia Yerba Buena pod przywództwem zdeprawowanej eksprostytutki. Zresztą już niebawem posunęła się jeszcze dalej. Zaczęła wycinać serca swoim ofiarom, a&nbsp;każde z&nbsp;nich stawało się elementem rytuału. Serce złożone na kamiennym ołtarzu rozdzielano na kawałki i&nbsp;spożywano, popijając krwią ofiary zmieszaną z&nbsp;pejotlem. Wszyscy musieli w&nbsp;tym uczestniczyć i&nbsp;nikt nie był już nieskalany.</p>

    <p class="tekst">Nie sposób dziś ustalić, ilu ludzi z&nbsp;wioski zginęło w&nbsp;tamtym czasie. Według jednych źródeł ofiar było cztery, według innych sześć, a&nbsp;nawet dwadzieścia sześć. Ten znaczny rozrzut brał się między innymi z&nbsp;tego, że wszystko działo się w&nbsp;zamkniętym środowisku kompletnych analfabetów, nieumiejących ani pisać, ani czytać &ndash; ani też dokładnie liczyć. Wiadomo za to, że cała ta krwawa procedura trwała sześć tygodni. Tyle zajęło Magdalenie przejście od prostytutki, oszustki odgrywającej rolę bogini &ndash; do kompletnie pozbawionej logicznego myślenia morderczyni opętanej przez kult, który skupił się wokół jej osoby. Zresztą jej zmaltretowana, napędzana narkotykami psychika kazała jej uwierzyć w&nbsp;ciągu tych kilku tygodni, że jest wszechmogącą boginią.</p>

    <div class="_idgenobjectlayout">
      <div id="calibre_link-195" class="calibre6">
        
      </div>
    </div>

    <p class="tekst">Po sześciu tygodniach kultu do jaskini wszedł wspomniany na początku Sebastián. To chłopak, który &ndash; jak mówiłem&nbsp;&ndash; słyszał o&nbsp;złocie ukrytym w&nbsp;górach, zakradł się po nie, ale znalazł coś zupełnie innego. Gdy uciekł w&nbsp;popłochu, pobiegł prosto na posterunek policji. Był kompletnie przerażony i&nbsp;najwyraźniej nabuzowany adrenaliną, bo posterunek mieścił się dwadzieścia pięć kilometrów od wioski, a&nbsp;chłopak biegł cały czas i&nbsp;bez przerwy. Zajęło mu to niemal dwie godziny.</p>

    <p class="tekst">Kiedy zapłakany i&nbsp;zziajany wpadł wreszcie na policję, natychmiast zwrócił na siebie uwagę. Nieskładnie bełkotał coś o&nbsp;wampirach i&nbsp;demonach, o&nbsp;tym, że widział zło i&nbsp;wyrywanie serc przez pradawne bóstwa. Funkcjonariusze machnęli ręką na te &ndash; jak uznali &ndash; bajdurzenia i&nbsp;już mieli się pozbyć dzieciaka z&nbsp;komendy, gdy jeden z&nbsp;nich, młody policjant o&nbsp;nazwisku Luis Martínez, przyjrzał się bliżej Sebastiánowi. Zauważył, że chłopak jest brudny, poraniony, pocięty przez krzaki &ndash; widocznie biegł tutaj bez chwili wytchnienia, a&nbsp;teraz opowiada te rzeczy, wyglądając, jakby wyrwał się z&nbsp;piekła. Trzeba więc się tym zająć, stwierdził Martínez. Postanowił działać. Mówił wciąż sceptycznie nastawionym kolegom, że po pracy wróci z&nbsp;chłopakiem do tej wioski, sprawdzi, co się dzieje, i&nbsp;rano złoży raport. Rzeczywiście poszedł, ale już nie wrócił.</p>

    <p class="tekst">Następnego dnia nie pojawił się w&nbsp;pracy, nie wrócił też do domu. Zaniepokojona żona zaczęła wydzwaniać na posterunek, ale nikt nie potrafił jej wyjaśnić powodów nieobecności męża. Policjanci jednak pamiętali, że miał jechać do Yerba Buena, i&nbsp;wnet zrozumieli, że coś w&nbsp;całej tej historii jest mocno nie tak. Poinformowali o&nbsp;sprawie przełożonych, a&nbsp;ci nakazali błyskawicznie przeczesać teren, wypytać okolicznych mieszkańców i&nbsp;ustalić, co też, do cholery, dzieje się w&nbsp;okolicach Yerba Buena. Wtedy też po raz pierwszy zaczęły docierać do policjantów pogłoski o&nbsp;kulcie diabła, o&nbsp;składaniu ofiar i&nbsp;o&nbsp;czarnej magii kultywowanej w&nbsp;tej osadzie. Na początku brzmiało to jak legendy, powtarzane szeptem przez stare, kochające plotki i&nbsp;sensacje kobiety, jednak zniknął bez śladu policjant, więc każdy trop należało sprawdzić, a&nbsp;każdą plotkę prześwietlić.</p>

    <p class="tekst">Policja wysłała więc do Yerba Buena uzbrojony oddział funkcjonariuszy z&nbsp;długą bronią, gotowych nie tylko na odparcie ataku niepiśmiennych chłopów ze wsi, ale w&nbsp;razie potrzeby samego Lucyfera. Kiedy weszli do wioski, stali się mimowolnymi świadkami sceny, która na długo zapisała się w&nbsp;ich pamięci. Magdalena leżała w&nbsp;łóżku ze swoim bratem, całkowicie odurzona narkotykami i&nbsp;uprawiająca z&nbsp;nim seks. Obok w&nbsp;pokoju melinowali się niesławni bracia Hernándezowie, którzy na widok policji po prostu wystraszyli się i&nbsp;uciekli przez okno. Po trzykrotnym ostrzeżeniu rozległ się celny strzał i&nbsp;jeden z&nbsp;braci upadł jak rażony piorunem. Drugi z&nbsp;oszustów, którzy sprowadzili nieszczęście na Yerba Buena, ukrył się w&nbsp;trakcie obławy w&nbsp;domu jednego z&nbsp;wyznawców, ale ten musiał doznać od niego naprawdę poważnych krzywd, ponieważ nie zastanawiając się długo, poderżnął uciekinierowi gardło. Tymczasem Magdalena i&nbsp;jej brat byli zbyt odurzeni, by stawiać opór, więc rozmowa policjantów z&nbsp;nimi była króciutka: rzucono ich na ziemię, zakuto w&nbsp;kajdanki i&nbsp;wyprowadzono z&nbsp;domu. Potem przeszukano wioskę i&nbsp;znaleziono zwłoki zarówno młodego policjanta, jak i&nbsp;Sebastiána, który przyprowadził go do wioski. Zwłoki były w&nbsp;bardzo złym stanie: rozkładające się korpusy z&nbsp;ziejącymi przeraźliwie dziurami w&nbsp;klatkach piersiowych &ndash; miejscami po wyrwanych sercach. W&nbsp;okolicznych jaskiniach znaleziono też kilka innych paskudnie okaleczonych ludzkich korpusów.</p>

    <div class="_idgenobjectlayout">
      <div id="calibre_link-196" class="calibre6">
        
      </div>
    </div>

    <p class="tekst">Proces był krótki, bo i&nbsp;sprawa była ewidentna. Magdalena Solís oraz jej brat Eleazar Solís zostali skazani na pięćdziesiąt lat więzienia za dwa udowodnione im zabójstwa; ofiary to Sebastián Guerrero oraz funkcjonariusz Luis Martínez. Choć podejrzewano ich udział w&nbsp;kolejnych sześciu lub więcej zbrodniach, nigdy nie udało się im tego udowodnić, ponieważ członkowie sekty konsekwentnie odmawiali składania zeznań.</p>

    <p class="tekst1" id="calibre_link-197">Prócz zbrodniczej pary skazano także co najmniej piętnaście osób z&nbsp;wioski na wyroki trzydziestu lat więzienia. Pamiętajmy jednak, że w&nbsp;meksykańskim więzieniu ci skazani nie przeżyli tyle; w&nbsp;tych realiach &ndash; rok, dwa i&nbsp;koniec, umierali z&nbsp;głodu, nie umiejąc walczyć o&nbsp;posiłek, lub padali na ziemię z&nbsp;gardłami rozszarpanymi przez prowizoryczne noże, wszak bardzo szybko poszła fama o&nbsp;dokonywanych przez nich aktach pedofilii. Status Magdaleny po odbyciu wyroku pozostaje niejasny. I&nbsp;to już koniec tej niezwykle ponurej historii. Wypada tylko dodać, że w&nbsp;Yerba Buena do dziś już nikt nie mówi o&nbsp;bogini Xochiquetzal. Popiół z&nbsp;rytualnych kadzideł już dawno rozniósł wiatr, krew wchłonęła wiecznie spragniona ziemia. Została tylko pamięć o&nbsp;ludziach, którzy uwierzyli w&nbsp;cud, ale ich udziałem stało się piekło.</p>
  </div>
</div>


<div id="calibre_link-21" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-43">LOS ZETAS</h1>

    <p class="bez_wciecia">Budzący przerażenie kartel Los Zetas został powołany jako zbrojne ramię innego niezwykle mocnego kartelu &ndash; Cartel del Golfo, nazywanego też Kartelem Gulf (jego powstanie datuje się na 1997 rok). W&nbsp;chwili, gdy Gulf stracił swojego lidera, w&nbsp;organizacji pojawiła się próżnia, która natychmiast uruchomiła walkę o&nbsp;władzę. Rywalizowali o&nbsp;nią ludzie znani z&nbsp;brutalnych metod i&nbsp;gotowi posunąć się dalej niż ich poprzednicy. Ostatecznie kontrolę przejął Osiel Cárdenas Guillén, świadomy, że ten wybór podzieli jego własne zaplecze i&nbsp;sprowadzi na niego ataki ze strony tych, którym nie odpowiada nowy układ. Guillén rozumiał, że zwykłe struktury ochrony nie wystarczą w&nbsp;starciu z&nbsp;grupami dysponującymi pieniędzmi, bronią i&nbsp;pozbawioną cienia moralności determinacją. Potrzebował formacji, która miała być zarówno jego mieczem, jak i&nbsp;tarczą. Zwrócił się więc do Artura Guzmána Deceny, skorumpowanego porucznika meksykańskiej armii, który znał ludzi potrafiących walczyć inaczej niż zwykli żołnierze karteli.</p>

    <p class="tekst">Przed Deceną postawiono jasne zadanie: miał znaleźć około trzydziestu byłych wojskowych, brutalnych, pozbawionych jakichkolwiek skrupułów, ale doskonale wyszkolonych. Mieli być bezlitosnym ramieniem kartelu. Rekrutacja szła szybko, bo porucznik sięgał po żołnierzy z&nbsp;jednostki GAFE, specjalistów od walki w&nbsp;terenie, strzelectwa i&nbsp;technik operacyjnych. Wielu z&nbsp;nich szkoliło się w&nbsp;Izraelu i&nbsp;USA, gdzie uczyli się procedur niemających nic wspólnego z&nbsp;brutalną i&nbsp;chaotyczną przestępczością uliczną. To ludzie przyzwyczajeni do działania pod ogromną presją, do przemocy i&nbsp;wykonywania rozkazów bez zadawania zbędnych pytań. Posiadające krew, kości oraz bijące serca maszyny do zabijania. Kiedy grupa była już gotowa, potrzebowała nazwy. Wybrano oznaczenie nawiązujące do kodu Z1. Miało to związek z&nbsp;tym, że kodem radiowym Deceny podczas służby było Z1 &ndash; to kod nadawany oficerom najwyższej rangi. Wskutek tego Decena nosił pseudonim Zetas, który przeszedł na całą formację. I&nbsp;w&nbsp;ten sposób powstała Los Zetas &ndash; grupa, która wkrótce zaczęła wyznaczać nowe standardy brutalności w&nbsp;meksykańskim podziemiu. Nawiasem mówiąc: „zetas” to po polsku po prostu „zetki”.</p>

    <p class="tekst">Gdy szef Gulf zaczął umacniać swoją pozycję, cementując ją za pomocą prochów ludzi zabitych przez niego lub też jego ugrupowanie, stwierdził, że nowo powstała grupa powinna zająć się nieco innymi zadaniami, nie tylko jego ochroną czy odpieraniem ataków innych gangów. Zetki więc stopniowo rosły w&nbsp;szeregach całego kartelu, za czym prędko poszły ogromne zarobki. Mimo że wcześniej byli doskonale wyszkolonymi komandosami i&nbsp;zarabiali nieźle, to ich obecne pensje oszałamiały: zdarzało się, że wynosiły dziesięciokrotność, czasami nawet dwudziestokrotność ich i&nbsp;tak niezłego żołdu. A&nbsp;dobre zarobki działają w&nbsp;każdej branży jak lep na muchy, przyciągają następnych fachowców. Nie inaczej było w&nbsp;tym przypadku: do Los Zetas wkrótce zaczęli dołączać kolejni świetnie wyszkoleni i&nbsp;bezwzględni żołnierze. Coraz mocniejsze zetki były angażowane w&nbsp;kolejne akcje przestępcze, widać je było w&nbsp;coraz to nowych gałęziach działalności kartelu. Już nie tylko obrona „członków zarządu”, zetas wkrótce byli zatrudniani przez bossów na przykład do realizowania porwań dla okupu, ale także takich, których celem było wyłącznie zastraszenie przeciwnika, najlepiej tak mocno, aby ten już nigdy nie myślał się przeciwstawić. Wśród zadań formacji było także wymuszanie haraczy i&nbsp;przejmowanie ich w&nbsp;wyznaczonych miejscach, zabójstwa na zlecenie gangu, zawłaszczanie dla kartelu całych plantacji marihuany, fabryk kokainy i&nbsp;innych narkotyków. Zetas pilnowali tych, które już należały do grupy. Tak więc z&nbsp;biegiem czasu Los Zetas zaczęli sprawdzać się w&nbsp;coraz poważniejszych rolach.</p>

    <div class="_idgenobjectlayout">
      <div id="calibre_link-198" class="calibre6">
        
      </div>
    </div>

    <p class="tekst">W&nbsp;bardzo krótkim czasie zetki zaczęły kontrolować wszystkie szlaki przemytu kokainy, a&nbsp;także mordować i&nbsp;w&nbsp;bardzo brutalny, pokazowy sposób karać wszystkich, którzy stwarzali jakiekolwiek zagrożenie dla kartelu. Nadchodził więc nieuchronnie czas, kiedy coraz potężniejsi i&nbsp;liczniejsi Los Zetas postanowili odłączyć się od Gulf i&nbsp;zacząć działać na własny rachunek.</p>

    <p class="tekst">W nocy 21 listopada 2002 roku Arturo Guzmán Decena, znany jako Z-1 i&nbsp;jeden z&nbsp;założycieli Los Zetas, został zastrzelony w&nbsp;Matamoros przez jednostki armii meksykańskiej. Jego śmierć pozostawiła grupę bez formalnego dowódcy. Ale nie do końca. W&nbsp;tym momencie bowiem wszystkie oczy zwróciły się ku Heribertowi Lazcano Lazcanie, urodzonemu 25 grudnia 1974 roku. Od&nbsp;szesnastego roku życia związany był z&nbsp;wojskiem, i&nbsp;to w&nbsp;jego najlepszej, żeby nie powiedzieć, ekstremalnej formie: przeszedł szkolenia w&nbsp;jednostkach specjalnych w&nbsp;Meksyku, a&nbsp;następnie w&nbsp;Izraelu i&nbsp;USA. W&nbsp;1998 roku zdezerterował i&nbsp;wraz z&nbsp;trzydziestoma podobnymi sobie żołnierzami wstąpił do Los Zetas, stając się szybko jednym z&nbsp;najważniejszych oficerów grupy. Teraz &ndash; po śmierci Deceny &ndash; Lazcano prędko umocnił swoją pozycję, zdobywając niekwestionowaną władzę i&nbsp;szacunek w&nbsp;strukturach zetas. Jego doświadczenie wojskowe i&nbsp;bezwzględność w&nbsp;działaniu pozwoliły Los Zetas przekształcić się w&nbsp;jedną z&nbsp;najskuteczniejszych i&nbsp;najbardziej brutalnych organizacji przestępczych w&nbsp;Meksyku. To właśnie wtedy zetki zaczęły wyznaczać nowe standardy przemocy, precyzji i&nbsp;militarnej dyscypliny w&nbsp;świecie narkotykowych karteli.</p>

    <div class="_idgenobjectlayout">
      <div id="calibre_link-199" class="calibre6">
        
      </div>
    </div>

    <p class="tekst">Nowy lider słynął ze szczególnej ekstrawagancji. Według zeznań licznych świadków, a&nbsp;także osób, które miały nieszczęście się z&nbsp;nim zetknąć, rzucał swoich przeciwników na pożarcie lwom i&nbsp;tygrysom. Można w&nbsp;to wierzyć lub nie &ndash; ale tak zeznawano. Mamy w&nbsp;internecie naprawdę wiele takich wspomnień, w&nbsp;których mowa jest o&nbsp;tym, że Lazcano trzymał na terenie swojej posiadłości tygrysa, który służył mu bardzo często do &ndash; powiedzmy nieelegancko &ndash; utylizacji pozostałości po zabitych przez niego narkos. Z&nbsp;czasem, gdy Heriberto objął władzę całkowitą, a&nbsp;Los Zetas zaczęli poważnie zastanawiać się nad założeniem własnej organizacji, zaczęły się kalkulacje. Dysponowali przecież znakomicie wyszkolonymi ludźmi, dużą ilością broni i&nbsp;przewagą militarną nad resztą Kartelu Gulf, to ich zdecydowanie wyróżniało i&nbsp;ośmielało do dalszych kroków. Decyzja o&nbsp;oddzieleniu się nie była więc zaskoczeniem.</p>

    <p class="tekst">Rozłam przebiegł krwawo. W&nbsp;walkach zginęło wielu z&nbsp;najlepiej wyszkolonych członków, ale reputacja Los Zetas i&nbsp;perspektywa szybkich zysków przyciągały kolejnych rekrutów, wśród których najwięcej było dawnych żołnierzy, policjantów i&nbsp;ludzi z&nbsp;doświadczeniem wojskowym. Organizacja w&nbsp;tym czasie miała już wypracowany własny system szkolenia żołnierzy, dzięki któremu nowi członkowie stawali się szybko wytrenowanymi, bezwzględnymi wykonawcami rozkazów. Umiejętności i&nbsp;wiedza zdobyte w&nbsp;Izraelu i&nbsp;USA pozwalały im tworzyć struktury działające według wyśrubowanych standardów, obowiązujących w&nbsp;elitarnych oddziałach wojskowych.</p>

    <p class="tekst">Pomimo stawianego oporu Los Zetas sukcesywnie oraz bezlitośnie przejmowali kolejne plantacje, kolejne ścieżki przemytnicze i&nbsp;domy publiczne, będące wcześniej pod opieką kartelu matki. Militarne doświadczenie bardzo szybko zaowocowało, ponieważ wszystkie grupy wpływów były przez nich na swój sposób bronione właśnie po wojskowemu. Na przykład na terenach, w&nbsp;których mieli swoje plantacje, czy w&nbsp;dzielnicach, w&nbsp;których kwitł handel narkotykami pod ich kuratelą &ndash; rozstawiali swoje prowizoryczne wieżyczki strażnicze. Stosowali też inne militarne zabezpieczenia: snajperzy na dachach, strażnicy z&nbsp;karabinami maszynowymi na rogach ulic. Efekt był piorunujący: organizacja urosła w&nbsp;siłę i&nbsp;pozostawiła po sobie krwawy, trudny do zatarcia ślad na meksykańskich ulicach.</p>

    <p class="tekst">Ulice miasta w&nbsp;tamtym czasie pokrywały zwłoki członków wrogich karteli. Mieszkańcy wielokrotnie widywali na latarniach rozczłonkowane ciała, a&nbsp;w&nbsp;internecie pojawiało się coraz więcej nagrań egzekucji (wrócimy jeszcze do nich). W&nbsp;tym samym okresie w&nbsp;zetkach zaczął rosnąć wpływ niejakiego Miguela Angela Treviño Moralesa. Nie należał do pierwotnych komandosów, z&nbsp;pierwszego zaciągu. Rekrutował się bezpośrednio z&nbsp;ulicy, wychowany w&nbsp;biedzie pośród siódemki rodzeństwa. Po śmierci ojca, zmagając się ze złym stanem zdrowia matki, musiał sam utrzymywać rodzinę. Początkowo miał na to taki pomysł, by pracować dorywczo: czyścił baseny, kosił trawniki, zawsze celując w&nbsp;zlecenia dla najbogatszych. Jednak zdesperowany i&nbsp;pognębiony niskimi zarobkami, prędko zwrócił wzrok na grupy przestępcze. Gdy miał blisko dziewiętnaście lat, został zatrudniony przez jednego z&nbsp;szefów Kartelu Gulf początkowo do najprostszych zadań: sprzątania, drobnych zakupów, pielęgnacji ogrodu. Jego skrupulatność i&nbsp;sumienność, a&nbsp;także &ndash; nie ma co ukrywać &ndash; pokorne wykonywanie wszelkich poleceń szybko zwróciły uwagę szefa. I&nbsp;wkrótce Morales wykonywał zadania bardziej ryzykowne, jak kradzieże części samochodowych, drobny handel narkotykami, a&nbsp;następnie został wciągnięty w&nbsp;transporty kokainy. Sukces w&nbsp;tych pierwszych operacjach otworzył mu pełny dostęp do struktur kartelu, mocno popychając go na ścieżce awansu, by użyć korporacyjnego określenia. Tyle że awans odbywał się w&nbsp;strukturach Los Zetas, grupie pozbawionych skrupułów morderców.</p>

    <p class="tekst">Przeszedł zwykłą drogę awansu. Najpierw był szeregowym żołnierzem kartelu, później w&nbsp;wyniku zasług, a&nbsp;możemy się domyślać, jak sobie zasłużyć w&nbsp;szeregach tego typu organizacji, dostał się na „szkolenie”. Podczas niego nauczył się odcinać głowy, zrywać skórę z&nbsp;twarzy, a&nbsp;także ćwiartować ofiary z&nbsp;wyjątkowym okrucieństwem. Był tak dobrym uczniem i&nbsp;pilnie wykonywał makabryczne ćwiczenia, że błyskawicznie zaczął brać udział w&nbsp;egzekucjach i&nbsp;poważnych akcjach organizowanych przez zetas. Wtedy dopiero wykazał się tak wielkim okrucieństwem i&nbsp;bestialstwem, że w&nbsp;krótkim czasie zaczął wybijać się na jedną z&nbsp;czołowych postaci wewnątrz grupy. I&nbsp;to było istotne, gdyż mężczyzna, który sprawował władzę nad Los Zetas, powiedział pewnego dnia, że gdyby kiedyś zginął, Morales ma być jego następcą. W&nbsp;ten sposób niedawny adept kartelu został namaszczony na kolejnego bossa. Zetki miały kodeks wewnętrzny regulujący te sprawy, gdyż było oczywiste, że baronowie narkotykowi żyją dość krótko. Bardzo często zdarzało się też, że szli na wiele lat do więzienia. Zawsze więc mieli wytypowanego oficjalnie jakiegoś następcę. I&nbsp;właśnie taką opcją B był od pewnego czasu Morales.</p>

    <p class="tekst">Gdy został nominowany, mógł wycofać się z&nbsp;czynnego zadawania okrucieństw, a&nbsp;jednak dla umocnienia swojej pozycji nie robił tego. I&nbsp;dziesiątki razy miał okazję zdzierać swoim oponentom skórę z&nbsp;twarzy, ćwiartować jeszcze żyjące i&nbsp;świadome ofiary, rozpuszczać w&nbsp;beczkach z&nbsp;kwasem ciała jeszcze niedawno skamlących o&nbsp;litość dłużników. Miał też opinię mężczyzny nieprzekupnego &ndash; bardzo twardego i&nbsp;nieprzejednanego. To wszystko sprawiało, że cieszył się dużym respektem u&nbsp;pozostałych członków kartelu. Szybko dla sicarios stał się osobą, co do której nie było wątpliwości, że w&nbsp;razie potrzeby odda życie dla dobra grupy.</p>

    <div class="_idgenobjectlayout">
      <div id="calibre_link-200" class="calibre6">
        
      </div>
    </div>

    <p class="tekst">Relacje na temat Moralesa zaczęły się pojawiać dopiero wtedy, gdy do mediów trafiały pierwsze rozmowy z&nbsp;byłymi już zabójcami karteli. Jeden z&nbsp;takich wywiadów, przeprowadzony w&nbsp;2013 roku z&nbsp;mężczyzną, który pracował pod rozkazami Moralesa około roku 2000, ukazywał obraz człowieka pozbawionego wszelkich hamulców. Sicario opowiadał, że jego szef zabijał często i&nbsp;bez powodu, a&nbsp;impulsem bywała zwykła nuda, paranoja albo nadmiar kokainy. Według tej relacji Morales miewał dni, w&nbsp;których przyjmował tak duże dawki narkotyków, że tracił kontakt z&nbsp;rzeczywistością, po czym kazał swoim ludziom wozić się po najbiedniejszych dzielnicach miasta i&nbsp;wskazywał przypadkowe osoby, każąc do nich strzelać: raz mężczyznę stojącego przy sklepie („zastrzel mi go”), innym razem mogła to być kobieta czekająca na autobus, której z&nbsp;nudów polecił strzelić w&nbsp;kolano. Polecenia bywały równie absurdalne, co okrutne; zwłoki przypadkowych ofiar po prostu zostawiano na ulicy.</p>

    <p class="tekst">Z&nbsp;materiałów śledczych i&nbsp;zeznań skruszonych płatnych zabójców wynika, że jego brutalność nie była wyłącznie pozą. W&nbsp;relacjach powtarzały się opisy rytuałów, w&nbsp;których Morales już jako wysoko postawiona postać w&nbsp;Los Zetas miał na przykład wycinać serca swoim ofiarom i&nbsp;demonstracyjnie je zjadać. Tłumaczył rzekomo, że daje mu to siłę i&nbsp;chroni przed śmiercią, co świadczy bardziej o&nbsp;tym, że miał zjechaną psychę, niż o&nbsp;jakiejkolwiek duchowej ideologii. Jednak on przy każdej okazji wyjaśniał, że pożera serca ofiar, wzorując się na starożytnych Aztekach. Trudno dziś ustalić, czy Morales wierzył w&nbsp;te opowieści, czy też wykorzystywał je, by wywołać wśród podwładnych strach i&nbsp;poczucie jego rzekomej niezwyciężoności.</p>

    <p class="tekst">Najbardziej makabryczna z&nbsp;historii, powtarzana przez rywali i&nbsp;niektórych byłych zetas, dotyczyła porwania dziecka jednego z&nbsp;szefów konkurencyjnej grupy. Według tej relacji Morales miał kazać zabić dziecko w&nbsp;wyjątkowo okrutny sposób: na oczach ojca po prostu wrzucił je do mikrofalówki i&nbsp;ugotował. Opowieść ta krążyła w&nbsp;środowisku przez lata i&nbsp;choć długo traktowano ją jak ponurą legendę, późniejsze materiały śledcze wskazują, że mogła rzeczywiście się wydarzyć. No cóż, nie mamy żadnych informacji na temat tego, co stało się z&nbsp;baronem, którego dziecko zostało ugotowane w&nbsp;mikrofalówce, ale możemy się domyślać, że jego los nie był lepszy.</p>

    <p class="tekst">Jedną z&nbsp;ulubionych metod torturowania i&nbsp;zabijania Moralesa było <span class="italic">el guiso</span>, czyli po polsku „gulasz”. Polegało to na tym, że związane ofiary były wkładane do beczek wypełnionych olejem, które następnie podpalano. Na najniższych poziomach internetu dokopałem się do dosłownie jednego tylko filmu, na którym widać trzy mocno rozpikselowane beczki (jakość nagrania jest fatalna), które płoną żywym ogniem. Słychać tylko piekielny wrzask gotowanych żywcem ludzi i&nbsp;widać sylwetki miotające się w&nbsp;płomieniach. Film trwa jakieś 35 sekund i&nbsp;jest jedynym obrazującym proces karania poprzez <span class="italic">el guiso</span>. Jak dla mnie &ndash; wystarczy.</p>

    <p class="tekst">Doskonała organizacja Los Zetas, ich wojskowy rygor i&nbsp;repertuar metod sprawiły, że pozostałe kartele, dotychczas funkcjonujące bardziej jak luźne grupy przestępcze, zaczęły teraz gwałtownie się militaryzować. W&nbsp;efekcie kraj wpadł w&nbsp;spiralę przemocy, której skala wymknęła się spod kontroli nawet władzom federalnym &ndash; ale to jest opowieść na inną okazję. Zatrzymałem się dłużej przy postaci Miguela Angela Treviña Moralesa nie bez powodu. Wszystko bowiem wskazuje na to, że uczestniczył on zarówno w&nbsp;nagraniach, jak i&nbsp;samych zbrodniach, o&nbsp;których będę za chwilę opowiadał w&nbsp;tym rozdziale. Aby zrozumieć, skąd brała się skala uwiecznionego na nich okrucieństwa, konieczne jest nakreślenie sylwetki człowieka, który był jednym z&nbsp;architektów (w&nbsp;pewnym okresie głównym architektem) tej przemocy.</p>

    <p class="tekst">I&nbsp;tu muszę wyraźnie uprzedzić, podobnie jak robiłem to wcześniej: dalsza część tego rozdziału dotyczy materiałów i&nbsp;czynów o&nbsp;wyjątkowo drastycznym charakterze. Osoby wrażliwe, reagujące silnie na opisy przemocy powinny przerwać lekturę w&nbsp;tym miejscu. Pozostałych proszę o&nbsp;ostrożność i&nbsp;świadomość, że niektóre z&nbsp;kolejnych scen mogą być trudne do udźwignięcia. Jednocześnie podkreślam: nie próbujcie odnajdywać w&nbsp;internecie nagrań, o&nbsp;których będzie mowa. Ich oglądanie nie wnosi żadnej wiedzy, a&nbsp;jedynie naraża na konfrontację z&nbsp;obrazami, których nie da się później wypchnąć z&nbsp;pamięci. Dołożyłem wszelkich starań, aby moje opisy były wystarczające. Jeżeli jesteście gotowi, to zapraszam w&nbsp;podróż na samo dno piekła.</p>

    <div class="_idgenobjectlayout">
      <div id="calibre_link-201" class="calibre6">
        
      </div>
    </div>

    <p class="tekst">Pierwszy film, o&nbsp;którym chcę opowiedzieć, a&nbsp;którego autorami są z&nbsp;pewnością bydlaki z&nbsp;Los Zetas, zatytułowany jest <span class="italic">Morderstwo członka Kartelu Gulf</span> i&nbsp;został nakręcony prawdopodobnie w&nbsp;2014 roku. To jedno z&nbsp;bardziej znanych nagrań z&nbsp;filmografii zetek. Materiał przedstawia cztery związane kobiety klęczące na środku &ndash; właściwie na środku niczego. Równie dobrze może to być bowiem jakiś las, jak i mocno zarośnięta łąka czy pole. Krótko mówiąc, jesteśmy gdzieś na otwartym terenie, który jest najprawdopodobniej umiejscowiony daleko od cywilizacji.</p>

    <p class="tekst">Aby odrzeć kobiety z&nbsp;resztek godności, oprawcy obnażyli je, i&nbsp;&ndash; uwięzione &ndash; klęczą z&nbsp;odsłoniętymi piersiami. Twarze mają sine i&nbsp;napuchnięte od uderzeń. Istnieje też spore prawdopodobieństwo, że przed nagraniem tego filmu zostały brutalnie zgwałcone; wiele na to wskazuje. Mają poszarpane piersi, rany przypominające ślady ugryzień oraz plamy na spodniach w&nbsp;okolicach krocza, które mogą być krwią. Wokół nich stoi trzynastu mężczyzn celujących w&nbsp;ofiary z&nbsp;broni. Mają oni na głowach czarne czapki z&nbsp;daszkiem ozdobione logo Los Zetas. Identyfikację utrudnia fakt, że naciągnęli też kominiarki. Na korpusach &ndash; kamizelki kuloodporne, czarne jak reszta stroju. Mężczyźni trzymają broń, ale nie mówię o&nbsp;jakichś strzelbach na dziki czy o&nbsp;rozklekotanych AK-47, pamiętających jeszcze czasy pijanego Sierioży strzelającego z&nbsp;nich w&nbsp;trakcie wojny czeczeńskiej. Według mojej oceny uzbrojeni są w&nbsp;karabiny M16, czyli broń naprawdę bardzo wysokiej jakości. Cały ten obraz chwyta za serce, możemy wnioskować, że sytuacja, w&nbsp;której znajdują się kobiety, jest absolutnie beznadziejna. Kim są? Czym zawiniły kartelowi? Jeden z&nbsp;zetek prowadzi swego rodzaju wywiad z&nbsp;nimi, w&nbsp;niezwykle agresywny sposób pytając je, dlaczego tu są, kim są i&nbsp;w&nbsp;ogóle o&nbsp;co w&nbsp;tym wszystkim chodzi, „jak doszliśmy do tego punktu”. Kobiety posłusznie przedstawiają się z&nbsp;imienia i&nbsp;nazwiska, a&nbsp;następnie opowiadają, dlaczego zostały porwane. Gdy mężczyzna kończy serię pytań, stojący dotąd nieruchomo członkowie gangu zaczynają odbezpieczać broń i&nbsp;powoli zmieniają pozycję. Całość wywiera piorunujące wrażenie na oglądającym.</p>

    <p class="tekst">Bardzo często człowiek postawiony w&nbsp;takiej sytuacji, który wie, że zaraz umrze, zaczyna walczyć lub się bronić. Mamy w&nbsp;sobie odruchy, które są odruchami atawistycznymi, nie możemy po prostu zareagować inaczej. Ale kobiety, które widzimy na filmie, zachowują się zupełnie inaczej. Odpowiadają swoim oprawcom bardzo niechętnie, dodatkowo jeszcze słychać w&nbsp;ich tonie, że starają się zachować resztki godności i&nbsp;dumy. Powiedzmy: zamiast instynktu samozachowawczego. Dlaczego? O&nbsp;tym za chwilę.</p>

    <div class="_idgenobjectlayout">
      <div id="calibre_link-202" class="calibre6">
        
      </div>
    </div>

    <p class="tekst">Kiedy więc mężczyzna kończy wypytywanie, a&nbsp;reszta zmienia pozycję &ndash; trzy z&nbsp;czterech kobiet upadają na ziemię powalone potężnymi kopniakami w&nbsp;plecy. Zaczyna się beznamiętna, metodyczna rzeź. Mężczyzna trzymający siekierę z&nbsp;długim trzonkiem zaczyna uderzać leżące, inny za pomocą dość tępej maczety przecina gardło jednej z&nbsp;ofiar &ndash; tej, która wciąż klęczy. Na naszych oczach dzieje się makabra. Sicario zachowują się, jakby była to dla nich absolutna rutyna. Uderzają spokojnie siekierami, maczetami &ndash; to może być okropne porównanie, ale patrząc na to, odniosłem wrażenie, że oglądam budowlańców przy pracy wykonywanej bez żadnych emocji, rąbiących te kobiety na kawałki. Nie wydają żadnych dźwięków, raz na jakiś czas tylko ktoś zarechocze. Widać, że dla nich taka sytuacja to żadna nowość, że to już robili, i&nbsp;to pewnie dziesiątki razy. Kiedy kobieta, która znajduje się najbardziej po lewej stronie kadru, zostaje zdekapitowana, ubrany w&nbsp;kamizelkę kuloodporną oraz białą koszulę mężczyzna unosi jej głowę i&nbsp;pokazuje do kamery. Zbrodniarze pozbawiają głów pozostałe kobiety siekierami i&nbsp;maczetami. Gdy jedni pracują nad tym, inni narcos układają głowy w&nbsp;rzędzie przed zwłokami, aby kamera mogła je wszystkie dokładnie objąć.</p>

    <p class="tekst">Gdy oglądający myśli, że kaźń się zaraz skończy &ndash; zamordowali te kobiety, nagrali okrutny filmik i&nbsp;to powinno być wszystko, prawda? &ndash; następuje eskalacja. W&nbsp;Meksyku granice są bardzo często przesuwane. Więc teraz sicarios niczym dobrze zorganizowani pracownicy fizyczni zaczynają rozcinać opaski zaciskowe, którymi były skrępowane kobiety. Szybko, bardzo pewnymi ruchami rozpoczynają ćwiartowanie zwłok. W&nbsp;tym momencie poczułem zdziwienie: zrobili to naprawdę w&nbsp;kilkanaście sekund. Podziw dla sprawności oprawców? Za dużo powiedziane, tak daleko się nie posunę. Widać jednak, że odcinanie ludzkich kończyn jest dla nich chlebem powszednim.</p>

    <p class="tekst">Każdy odcięty element ciała zostaje rzucony w&nbsp;pobliże odciętych głów, co sprawia, że po kilku chwilach na filmie widzimy swego rodzaju potworny kopiec ułożony z&nbsp;porozcinanych korpusów, wylewających się narządów wewnętrznych, z&nbsp;rąk, nóg i&nbsp;całej reszty, która jeszcze kilkanaście minut temu stanowiła integralne ciało ludzkie. Sytuacja jest tak makabryczna, że wydaje się nierealna: patrzymy na to jak na jakiś horror, mózg każe odbierać to w&nbsp;taki sposób, aby nie zwariować. Film urywa się w&nbsp;połowie szóstej minuty, gdy potężne uderzenie siekiery spada na korpus ostatniej z&nbsp;ćwiartowanych osób.</p>

    <div class="_idgenobjectlayout">
      <div id="calibre_link-203" class="calibre6">
        
      </div>
    </div>

    <p class="tekst">W&nbsp;trakcie mojej pracy nad książką oraz podcastami nauczyłem się jednej rzeczy: w&nbsp;większości wypadków osoby, które członkowie gangów postanowili nagrać na wideo, do aniołów nie należały, delikatnie rzecz ujmując. Ale kim były te cztery dość niewinnie wyglądające kobiety? Okazuje się, że były one tak samo zaangażowane w&nbsp;działania kartelu jak ich oprawcy; były członkiniami Kartelu Gulf. Pierwsza z&nbsp;ofiar pracowała dla Josego Guadalupe, który był jej wujkiem i&nbsp;bardzo wysoko postawionym narkobaronem w&nbsp;strukturach kartelu. Zajmowała się organizacją przemytu narkotyków, sprawowała pieczę nad wieloma domami publicznymi i&nbsp;miała na rękach krew oraz łzy porwanych, a&nbsp;później sprzedawanych przez nią dziewczyn. Druga kobieta to była teściowa wspomnianego barona. Jednak najważniejszą była ostatnia: Güera Loca, czyli „szalona blondynka”, tak bym to przetłumaczył. Nazywała się Yesenia Pacheco Ramírez i&nbsp;dzięki swojej brutalności szybko i&nbsp;wysoko awansowała w&nbsp;strukturach Kartelu Gulf. A&nbsp;proszę mi zaufać, żeby tam awansować, trzeba było naprawdę dokonywać przerażających rzeczy.</p>

    <p class="tekst">I&nbsp;tak też było w&nbsp;przypadku „Szalonej Blondynki”. Świadkowie mówili, że bardzo często własnoręcznie okaleczała ofiary, a&nbsp;okaleczenia te prowadziły do śmierci karanej przez nią prostytutki. Mściła się w&nbsp;podobny sposób także na kobietach z&nbsp;innych karteli po to, żeby dać im przekaz: nie zadzieraj ze mną, nie zadzieraj z&nbsp;Gulf. Znana też była z&nbsp;tego, że niepokornym dziewczynom w&nbsp;swoich burdelach obcinała piersi; to, jak wiadomo, prosta droga do uśmiercenia kobiety, jeśli nie nadejdzie pomoc. A&nbsp;ta nie nadchodziła zazwyczaj nigdy.</p>

    <p class="tekst">Te zaprzedane zbrodni kobiety, tak pokazowo ukarane przez zetas, były członkiniami specjalnej frakcji wewnętrznej Kartelu Gulf, która nazywała się Las Hienas, hieny. Była ona złożona tylko z&nbsp;kobiet, a&nbsp;te przecież potrafią być naprawdę bardzo okrutne. Sześciominutowy film, o&nbsp;którym opowiadam, pokazuje więc, jak bardzo niebezpiecznym miejscem jest Meksyk i&nbsp;jak łatwo popaść w&nbsp;niełaskę u&nbsp;kartelowych bossów.</p>

    <div class="_idgenobjectlayout">
      <div id="calibre_link-204" class="calibre6">
        
      </div>
    </div>

    <p class="tekst">Kolejny film jest jednym z&nbsp;najgorszych spośród tych, które oglądałem (może poza <span class="italic">Funky Town Gore</span>?). To wideo nazywane po prostu <span class="italic">Ćwiartowanie zdrajcy</span>. Podobnie jak w&nbsp;poprzednich materiałach, nie posiadamy stuprocentowo pewnych informacji na temat roku nagrania. Wiadomo jedynie, że ofiara na filmie była zdrajcą, dawnym członkiem Los Zetas, który przekazał informacje na temat zetek Kartelowi Gulf.</p>

    <p class="tekst">Na nagraniu widać czterech, pięciu mężczyzn; trudno stwierdzić na pewno. W&nbsp;niewielkim kręgu siedzi średniej postury mężczyzna ubrany jedynie w&nbsp;nieco zabrudzone białe majtki. Pozostali rozmówcy żywo wymieniają uwagi między sobą. Na początku filmu jeden z&nbsp;nich wyciąga długą błyszczącą maczetę i&nbsp;przystawia ją do gardła ofiary z&nbsp;zamiarem użycia. W&nbsp;tym momencie zostaje jednak powstrzymany przez innego sicario, który wskazuje palcem okolice nóg nieszczęśnika. Teraz obserwujemy (a&nbsp;ja obserwowałem to z&nbsp;gulą przerażenia w&nbsp;gardle) sceny, które sprawiają, że najbardziej zahartowani oglądający chcą odwrócić wzrok. Ubrany w&nbsp;różowy sweterek mężczyzna &ndash; lekko otyły, wyglądający jak wasz sąsiad z&nbsp;naprzeciwka &ndash; zaczyna odcinać stopy nieszczęśnika. To, co jest najbardziej wstrząsające, to nawet nie fakt samego odrzynania stóp, tylko to, że ofiara &ndash; najprawdopodobniej pod wpływem bardzo silnych leków znieczulających lub narkotyków &ndash; reaguje na to lekkim sykiem, jakby sparzono jej rękę szklanką z&nbsp;gorącym kakao. Mężczyzna delikatnie zaciska zęby i&nbsp;posykuje, gdy na jego stopę spadają silne uderzenia maczetą. Stopa odpada, a&nbsp;on patrzy na nią zszokowany. Najprawdopodobniej nie czuje bólu. Więc bandyta zaczyna odcinać mu drugą stopę &ndash; teraz katowany facet zaczyna delikatnie jęczeć. Powtarzam: albo to wynik szoku, albo jakiegoś farmakologicznego otępienia.</p>

    <p class="tekst">Ale po chwili jedno lub drugie przestają najwyraźniej już działać, bo ofiara zaczyna drzeć się wniebogłosy. Oba zachowania są równie przerażające. Po okaleczeniu mężczyzna zostaje przewrócony na bok, jeden z&nbsp;sicario zaczyna odcinać mu rękę. On ma ręce skute z&nbsp;tyłu ciała, więc dostęp jest nieco utrudniony, a&nbsp;jednak bandzior odłupuje mu sprawnie kończynę tuż pod pachą. I&nbsp;w&nbsp;tym momencie rozpoczyna się prawdziwe piekło: ciało nieszczęśnika dosłownie zalewa się krwią, rozcinany na żywca człowiek zaczyna wyć jak przerażone dzikie zwierzę, a stojący wokół niego narcos przedrzeźniają go, z&nbsp;rechotem naśladując w&nbsp;przerysowany sposób, lekko kabaretowy nawet, jego wrzask bólu i&nbsp;bezsilnego przerażenia. Tak, to jest zdecydowanie jeden z&nbsp;najgorszych filmów, jakie widziałem.</p>

    <p class="tekst">Ten zarzynany na raty człowiek jest cały czas przytomny. Gdy leży bez stóp, a&nbsp;kolejne ciosy spadają na jego rękę, krzyczy: „<span class="italic">Por favor,</span> bardzo przepraszam, błagam”, ale to nie przynosi spodziewanego efektu, egzekucja nie zostaje wstrzymana. Za to z&nbsp;każdym jego krzykiem tors mężczyzny pokrywa coraz gęstsza warstwa krwi. Nie ukrywam, że to był jeden z&nbsp;nielicznych filmów, które musiałem obejrzeć na raty, ponieważ prawdziwa kaźń dopiero się zaczyna, gdy ofiara zostaje pozbawiona ręki.</p>

    <div class="_idgenobjectlayout">
      <div id="calibre_link-205" class="calibre6">
        
      </div>
    </div>

    <p class="tekst">Mężczyzna nadal kontaktuje, w&nbsp;dalszym ciągu nie traci przytomności. Bandyci sadzają go z&nbsp;powrotem na krzesło, jednak nie jest on w&nbsp;stanie wytrzymać zbyt długo w&nbsp;tej pozycji i&nbsp;znów upada. Sicarios zaczynają mu wtedy odcinać drugą rękę. W&nbsp;tym momencie ofiara z&nbsp;dużą dozą prawdopodobieństwa traci przytomność, przestaje krzyczeć, ale poruszająca się klatka piersiowa sugeruje, że wbrew wszystkiemu nadal żyje! To szczególnie przerażające, ponieważ gdy odcinają mu drugą rękę, widzimy, że cały czas ciężko oddycha. Jak się to kończy &ndash; możemy tylko przypuszczać, film urywa się niespodziewanie. Mężczyzna zostaje na naszych oczach pokrojony na żywca, a to absolutnie przerażający widok, którego nie da się zapomnieć. Lecz to nie koniec okrucieństw uwiecznianych zapewne smartfonami.</p>

    <div class="_idgenobjectlayout">
      <div id="calibre_link-206" class="calibre6">
        
      </div>
    </div>

    <p class="tekst">Kolejna zbrodnia Los Zetas, uznawana za bardzo znaną, to masakra kartelu Los Chechos. Los Chechos byli doskonale uzbrojoną grupą najemników działających na usługach Kartelu Milenijnego (Milenio Cartel). Film z&nbsp;ich udziałem uchodzi za jeden z&nbsp;najbardziej drastycznych pod względem terroru psychicznego. Nagranie prawdopodobnie powstało w&nbsp;lesie lub na mocno zarośniętej polanie. Widać na nim ośmiu członków Los Zetas, uzbrojonych i&nbsp;ubranych niczym żołnierze armii amerykańskiej. Na głowach mają hełmy i&nbsp;kominiarki, wdziali też wojskowe mundury i&nbsp;kamizelki kuloodporne. W&nbsp;dłoniach trzymają karabiny M16. Przed nimi klęczą trzej członkowie wrogiego kartelu. Ich drobne sylwetki, ubrania i&nbsp;brak sprzętu kontrastują z&nbsp;militarystycznym wyglądem Los Zetas, co tworzy wrażenie psychologicznej dominacji i&nbsp;pokazu siły; nie pierwszy i&nbsp;nie ostatni raz kartel sięga po taką psychologiczną sztuczkę.</p>

    <p class="tekst">W&nbsp;pierwszych minutach nagrania widać przesłuchanie: ofiary odpowiadają spokojnym głosem na pytania o&nbsp;informacje dotyczące Kartelu Gulf, zdradzają nazwiska członków i&nbsp;dane osobowe. Jeden z&nbsp;sicarios mówi wprost, że nagranie ma służyć za przestrogę dla każdego, kto spróbuje działać przeciw zetkom. Po tym wstępie mniej więcej w drugiej minucie i&nbsp;czterdziestej ósmej sekundzie nagrania mordercy zaczynają podrzynać gardła dwóm młodym mężczyznom po bokach kadru.</p>

    <p class="tekst">To, co najbardziej przerażające, to nieludzki wrzask przechodzący w&nbsp;bulgotanie, które wydobywa się z&nbsp;rozcinanych gardeł. Gdy zabijani stają oko w&nbsp;oko ze śmiercią, ryczą niczym dzikie zwierzęta, a&nbsp;temu wszystkiemu przysłuchuje się zbielały ze strachu członek wrogiego zetkom kartelu, umiejscowiony pośrodku. Widzimy, że ten bardzo młody chłopak klęczy, po jego obu bokach ćwiartowani są koledzy, a&nbsp;gdy kolejne ich części ciała są oddzielane od korpusów, narcos zaczynają żartować sobie z&nbsp;nieszczęśnika. W&nbsp;pewnym momencie zwyrodnialcy podtykają mu pod przerażone oczy odciętą głowę jednego z&nbsp;kompanów, potem drugiego &ndash; przykładają mu te głowy do twarzy. Jeden z&nbsp;bandytów podnosi też odciętą rękę jego kolegi i&nbsp;zaczyna „żartobliwie” go nią okładać. To jest pokaz absolutnego upodlenia. Zanim chłopak straci życie, film się urywa, zostawiając widza osłupiałego z&nbsp;przerażenia.</p>

    <div class="_idgenobjectlayout">
      <div id="calibre_link-207" class="calibre6">
        
      </div>
    </div>

    <p class="tekst">Tu krótka refleksja. Często rodzi się nam w&nbsp;głowach pytanie: dlaczego ofiary nie uciekają, nie walczą, nie próbują zrobić czegokolwiek w&nbsp;obliczu nieuchronnej śmierci? Odpowiedź jest brutalnie oczywista: każdy, kto stawia kartelowi opór podczas egzekucji, kto próbuje uciec albo choćby draśnie któregoś z&nbsp;sicarios, ryzykuje los zdecydowanie gorszy niż szybkie ścięcie maczetą. Tacy ludzie trafiają później na nagrania, które funkcjonują już niemal jako symbol skrajnego okrucieństwa&nbsp;&ndash; jak choćby <span class="italic">Funky Town Gore</span> czy <span class="italic">Ghost Rider</span>. W&nbsp;pierwszym z&nbsp;nich ofiara &ndash; przypomnę &ndash; była dosłownie sprowadzona do stanu żywego strzępu i&nbsp;sztucznie utrzymywana przy życiu chemią na potrzeby nagrania. W&nbsp;drugim mężczyźnie zdarto skórę z&nbsp;głowy, oblano go benzyną i&nbsp;puszczono przez miasto na motocyklu, żeby konał w&nbsp;ruchu na oczach przypadkowych świadków. Przy tych praktykach nawet makabryczna szybka śmierć jawi się jako mniej okrutne rozwiązanie.</p>

    <p class="tekst">A&nbsp;teraz pozwólcie, że przejdę do jednej z&nbsp;najgorszych zbrodni dokonanych kiedykolwiek przez Los Zetas, czyli do masakry w&nbsp;San Fernando. Do tego wstrząsającego wydarzenia doszło&nbsp;w&nbsp;marcu roku 2011 i&nbsp;w&nbsp;tym okresie wojna pomiędzy Los Zetas a&nbsp;Kartelem Gulf znajdowała się w&nbsp;szczytowym momencie. W&nbsp;tamtym czasie Tamaulipas, na którego obszarze to się wydarzyło, było terenem regularnych walk pomiędzy kartelami. Było tam też przejście graniczne, przez które pomimo ogromnego niebezpieczeństwa próbowali bardzo często przedostać się imigranci. Pech chciał, że pod koniec marca 2011 roku przygotowane do przewozu nielegalnych migrantów autobusy zostały zatrzymane, a&nbsp;następnie porwane przez członków Los Zetas. Proszę się nie dziwić, że były to specjalnie przygotowane autobusy dla tych ludzi &ndash; to jest tam normalny proceder. Powody tego porwania były rozmaite i&nbsp;nie do końca jasne. Podobno wiele osób, które miały wyemigrować z&nbsp;Meksyku i&nbsp;znajdowały się w&nbsp;tych autobusach, nie chciało pracować dla Los Zetas. Inne źródła podają jednak, że autokarami wyjeżdżali członkowie rodzin sicarios z wrogich zetkom karteli. Wyjeżdżali, bo chcieli porzucić dotychczasowe życie i&nbsp;zacząć wszystko od nowa.</p>

    <p class="tekst">Jednak Los Zetas nie zamierzali patrzeć na to spokojnie. Autokary zostały przejęte i&nbsp;narcos pojechali nimi na rancza La Choya. To, co działo się na tym i&nbsp;podobnych ranczach, to temat na kolejny rozdział tej książki. Takie miejsca to ukryte plantacje marihuany, ale nie tylko. Należące do karteli rancza są też wykorzystywane jako miejsca do torturowania i&nbsp;wyjątkowo bestialskiego mordowania osób, które w&nbsp;mniemaniu kartelu na to zasługują.</p>

    <p class="tekst">Wróćmy jednak do Los Zetas i&nbsp;uprowadzonych autokarów. Służby bardzo szybko dowiedziały się o&nbsp;ich porwaniu, jednak z&nbsp;powodu opieszałości, a&nbsp;może korupcji funkcjonariusze wyruszyli na ranczo dopiero kilka dni po zgłoszeniu. Na miejscu zatrzymano pięciu członków Los Zetas. Podczas przesłuchań, prowadzonych metodami równie brutalnymi jak te stosowane w&nbsp;przestępczej organizacji, sicarios przyznali, że na ranczu dokonano masakry. Początkowo szacowano, że mogło tam znajdować się około stu ofiar, ale po przekopaniu całego terenu okazało się, że liczba zabitych wynosi 193; tyle osób było w&nbsp;trzech porwanych autokarach. Nikomu nie zadano ani szybkiej, ani humanitarnej śmierci &ndash; ciała nosiły ślady ciężkich okaleczeń, oparzeń, rozcięć, głębokich ran kłutych, a&nbsp;w&nbsp;wielu przypadkach były też rozczłonkowane.</p>

    <p class="tekst">Nie znajdowały się też w&nbsp;tradycyjnych grobach. Na ranczu było pięć rowów, do których wrzucano ciała. Część osób udało się uratować lub wciągnąć do struktur kartelu i&nbsp;to one później zeznawały o&nbsp;tym, co działo się na terenie rancza, odsłaniając szczegóły jednej z&nbsp;najokrutniejszych zbrodni Los Zetas.</p>

    <div class="_idgenobjectlayout">
      <div id="calibre_link-208" class="calibre6">
        
      </div>
    </div>

    <p class="tekst">Sicarios rozpętali ludziom z&nbsp;autokarów prawdziwe piekło na ziemi, jak opowiadali ocaleni. Sterował nim wspomniany Miguel Morales, który na terenie rancza miał własnoręcznie dokonywać większości morderstw. Kiedy autobusy wjechały na ogrodzony teren, ludzie zostali podzieleni na grupy: kobiety osobno, dzieci do dzieci, mężczyźni wspólnie w&nbsp;inne miejsce. Kobiety zostały dodatkowo podzielone na dwie podgrupy: bardziej i&nbsp;mniej atrakcyjne. Te bardziej atrakcyjne zostały przed śmiercią grupowo zgwałcone, a&nbsp;te mniej &ndash; od razu zabite. Dzieci zostały pozabijane także w&nbsp;sposób świadczący o&nbsp;wysokim zdeprawowaniu ich katów. Bandyci kazali im zebrać się w&nbsp;jednym miejscu, a&nbsp;następnie w&nbsp;grupę malców wrzucili granat. Jeszcze okrutniejszy los spotkał mężczyzn.</p>

    <p class="tekst">Członkowie kartelu oddzielili tych słabszych i&nbsp;starszych od młodych i&nbsp;silnych. Pierwszą grupę zmasakrowali od razu, ciała spychając do wykopanego dołu. Ci silniejsi zostali zaangażowani w&nbsp;paskudną grę. Był to rodzaj igrzysk gladiatorów, w&nbsp;trakcie których Morales wraz z&nbsp;innymi zetkami wybierali broń (młotki, noże, maczety), wręczali dwóm osobom i&nbsp;kazali walczyć im na śmierć i&nbsp;życie. Kto przetrwał taki pojedynek, przechodził do kolejnego etapu. To brzmi okropnie, ale na zasadach turniejowych na samym końcu wyodrębniono sześć osób, które wcielone zostały w&nbsp;szeregi zetek. Mówiąc wprost: grupę zasilili ci, którzy zamordowali w&nbsp;okrutny sposób swoich krewnych, znajomych, przyjaciół. Znaczy: byli gotowi na wszystko.</p>

    <p class="tekst">A&nbsp;gdyby się zbuntowali i&nbsp;nie walczyli? Jedna z&nbsp;osób, która przetrwała masakrę na ranczu, opowiedziała historię takiego buntownika. Zaczął błagać i&nbsp;przekonywać Moralesa: odda mu wszystko, co ma, wszystkie zarobione pieniądze przepisze na niego &ndash; ale niech on puści go z&nbsp;rancza. Morales pozornie się zgodził: „W&nbsp;takim razie oddaj mi kij bejsbolowy, który ci dałem, i&nbsp;idź do domu”. Gdy szczęśliwy mężczyzna zrobił zaledwie kilka kroków, bandzior własnoręcznie zatłukł go tym kijem.</p>

    <div class="_idgenobjectlayout">
      <div id="calibre_link-209" class="calibre6">
        
      </div>
    </div>

    <p class="tekst">Mimo że zetki przez długi czas pozostawały najlepiej wyposażonym, zorganizowanym i&nbsp;najbrutalniejszym meksykańskim kartelem, to wydaje się, iż w&nbsp;pewnym momencie zapomniały o&nbsp;podstawowej zasadzie: ich bandyckie środowisko nie toleruje nawet najmniejszych błędów ze strony przeciwników.</p>

    <p class="tekst">Na początku Los Zetas byli niezwykle silni. Po śmierci pierwszego lidera, Artura Guzmána Deceny, struktury nieco osłabły, ale Heriberto Lazcano, który przejął władzę, potrafił skutecznie utrzymać kontrolę. Jego doświadczenie wojskowe było kluczowe w&nbsp;planowaniu ataków i&nbsp;szkoleniu członków grupy. Po śmierci Heriberta schedę po nim przejął Miguel Angel Treviño Morales, ale zetki nadal pozostawały silne oraz niepokonane. Jednak ich przewaga militarna zaczęła stopniowo maleć. Szkolenie wojskowe przestało być priorytetem, co wykorzystały inne kartele, na przykład CJNG, prawdopodobnie jeszcze bardziej okrutny i&nbsp;przerażający od Los Zetas.</p>

    <p class="tekst1" id="calibre_link-210">Dziś Los Zetas upadli, ale ich koniec nie oznacza bezpieczeństwa w&nbsp;Meksyku. Na tych samych terenach wciąż działają inne bandyckie grupy, zdolne wyrządzić niewyobrażalną krzywdę każdemu, kto stanie im na drodze. Liderami nowych karteli są osoby równie bezwzględne i&nbsp;zdeprawowane jak przywódcy dawnego imperium zetas. Ale o&nbsp;tym opowiem przy kolejnej okazji…</p>
  </div>
</div>


<div id="calibre_link-22" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-44">CZEŚĆ, KOCIAKU</h1>

    <p class="bez_wciecia">Pokój tonął w&nbsp;ciemności. Jedynym źródłem światła były czerwone cyfry elektronicznego budzika, które właśnie wskazały godzinę 3:00. W&nbsp;tej samej chwili czternastoletnia Ah Fong wyrwała się ze snu z&nbsp;krzykiem. Powtarzała: „Ona wróciła”, a&nbsp;także: „Już się jej nie pozbędę”. Łzy płynęły jej po twarzy, doskonale wiedziała, co czeka ją za moment. Z&nbsp;łóżka widziała tylko fragment korytarza. Na jego środku stała drobna, przerażająco wychudzona kobieta. Ann próbowała się poruszyć, ale strach ją sparaliżował. Postać ruszyła w&nbsp;jej stronę, szła krok za krokiem, jakby przeciągała chwilę, w&nbsp;której stanie przy łóżku.</p>

    <p class="tekst">Kiedy wyodrębniła się z&nbsp;mroku, można było zauważyć twarz &ndash; a&nbsp;raczej zmieloną, zgniecioną masę kości i&nbsp;sinej skóry. Z&nbsp;oczu sączyła się krew. Ciało kobiety oplatały druty i&nbsp;kable elektryczne, jakby ktoś próbował rozpaczliwie utrzymać je w&nbsp;całości. Miała dziesiątki ran na twarzy, jak gdyby ktoś ciął ją regularnie nożem do tapet. A&nbsp;jednak mimo przerażających ran kobieta zdobyła się na krótki, urywany śmiech; zabrzmiał sucho jak szczeknięcie, jakby to, co widziała, sprawiało jej chorą przyjemność. Zbliżała się powoli, aż w&nbsp;końcu zaczęła wsuwać się dziewczynce do łóżka. Ten widok wyrwał wreszcie Ah z&nbsp;paraliżu. Krzyknęła jeszcze gwałtowniej, odepchnęła ją oburącz i&nbsp;wybiegła z&nbsp;mieszkania w&nbsp;samej piżamie, boso, prosto do najbliższego komisariatu.</p>

    <div class="_idgenobjectlayout">
      <div id="calibre_link-211" class="calibre6">
        
      </div>
    </div>

    <p class="tekst">W&nbsp;tym rozdziale zapraszam na przerażającą opowieść o&nbsp;sprawie znanej jako morderstwo Hello Kitty. Koszmar wydarzył się w&nbsp;1999 roku na jednym z&nbsp;szarych osiedli Hongkongu.</p>

    <p class="tekst">Kiedy Fan Man-yee pojawiła się w&nbsp;Hongkongu, miała w&nbsp;sobie mieszaninę naiwności i&nbsp;zobojętnienia, charakterystyczną dla młodych ludzi, którzy zbyt szybko musieli zapomnieć, czym jest ciepło domowego ogniska. Żywot dziewczyny nigdy nie był lekki. Urodziła się w&nbsp;roku 1976 w&nbsp;Shenzhen i&nbsp;już jako niemowlę została porzucona przez rodzinę. Wychowywała się w&nbsp;sierocińcu dla dziewczyn do piętnastego roku życia, a&nbsp;potem &ndash; zgodnie z&nbsp;ówczesnym prawem &ndash; musiała go opuścić. Nie było żadnej rodziny zastępczej, nikogo, kto chciałby jej pomóc, więc wylądowała na ulicy. Bardzo szybko znalazła pozorne oparcie w&nbsp;grupie bezdomnych chińskich nastolatków i&nbsp;zaczęła z&nbsp;nimi żyć. Sypiała z&nbsp;nimi w&nbsp;zagospodarowanych squatach, ale także w&nbsp;zupełnych pustostanach, uczestniczyła w&nbsp;wielodniowych imprezach, w&nbsp;trakcie których znajdowała na kilka nocy jakiś ciepły kąt. Podczas pierwszych miesięcy bezdomności bardzo szybko poznała tę mroczną i&nbsp;najbardziej deprawującą stronę życia.</p>

    <p class="tekst">Szybko w&nbsp;jej życiu pojawiły się używki, a&nbsp;wraz z&nbsp;nimi przygodny seks i&nbsp;alkohol. Ulubionym narkotykiem prędko stała się metamfetamina. Na początku Fan Man-yee brała ją po to, żeby zagłuszyć w&nbsp;sobie ten krzyk bólu, który niósł ze sobą każdy samotny dzień, z&nbsp;jakim musiała się mierzyć. Potem jednak brała, bo nie miała już wyjścia, była uzależniona. Działki, które dostawała od znajomych za darmo, przestały jej wystarczać; potrzebowała ich coraz więcej. Tak to działa. Im więcej narkotyków, tym silniejszy głód. Doszła do ściany, gdy otyły, spocony dealer zaproponował jej działkę za seks oralny. Zrozumiała, że goni już tylko za jednym: dostać, a&nbsp;potem zaaplikować sobie w&nbsp;ten czy inny sposób kolejną porcję narkotyku. Tak zaczęła się jej kariera prostytutki, nowy rozdział jej smutnego życia.</p>

    <div class="_idgenobjectlayout">
      <div id="calibre_link-212" class="calibre6">
        
      </div>
    </div>

    <p class="tekst">Miała około dwudziestki, gdy trafiła do Empress Karaoke Club. Początkowo była tam po prostu jedną z&nbsp;dziewczyn tańczących na scenie, ale szybko stało się jasne, że w&nbsp;tym miejscu nic nie pozostaje ani nie jest po prostu. Klub miał własny obieg informacji, szeptów, wskazań i&nbsp;ocen, a&nbsp;właściciele precyzyjne wyczucie, kto nadaje się do czego. Fan przyciągała klientów, potrafiła zrobić wiele, jeśli cena była odpowiednia, a&nbsp;to natychmiast uruchamiało mechanizm, który w&nbsp;tej części miasta był dobrze naoliwiony. Z&nbsp;jednych rąk przechodziła do drugich, aż w&nbsp;końcu trafiła tam, gdzie nie było już udawania ani półsłówek: jeden z&nbsp;oślizgłych klientów przekazał ją do domu publicznego.</p>

    <p class="tekst">W&nbsp;tym podłym miejscu kolejne noce płynęły jej bardzo szybko, zlewając się w&nbsp;jedną cuchnącą potem oraz alkoholem masę. Narkotyki pozwalały jej zapomnieć o&nbsp;bólu w&nbsp;kroczu oraz rozciętej przez brutalnego klienta wardze. W&nbsp;tym wszystkim pojawił się jednak ktoś, kto przypadł jej do gustu, wyróżniał się z&nbsp;tłumu. Noguchi Jen &ndash; drobny dealer, człowiek z&nbsp;własną listą nałogów, na której był i&nbsp;ten łączący go z&nbsp;Fan. Ich relacja była właściwie zapisem poziomu substancji w&nbsp;ich żyłach. Po metamfetaminie potrafili spędzić cały dzień w&nbsp;łóżku, blisko siebie, odurzeni i&nbsp;pozornie zjednoczeni. Ale kiedy chemia schodziła, ich związek zamieniał się w&nbsp;pole bitwy. Wrzeszczeli, rzucali w&nbsp;siebie szklankami, a&nbsp;sąsiedzi z&nbsp;czasem przestali się zastanawiać, tylko dzwonili na policję.</p>

    <p class="tekst">Patrol pojawiał się u&nbsp;nich regularnie. Za każdym razem to samo: oni uspokajają, tłumaczą, że to tylko kłótnia, że nic się nie stało, że już koniec. Funkcjonariusze odchodzą, ale gdy tylko drzwi za patrolem się zamykają, para z&nbsp;powrotem wpada w&nbsp;ten sam toksyczny rytm. W&nbsp;takim układzie, pełnym chaosu i&nbsp;uzależnień, mijały im kolejne miesiące, aż po blisko dwóch latach od pierwszego spotkania para postanowiła wziąć ślub. Rok później urodziło im się dziecko. Ale to nie poprawiło relacji między kobietą a&nbsp;mężczyzną.</p>

    <div class="_idgenobjectlayout">
      <div id="calibre_link-213" class="calibre6">
        
      </div>
    </div>

    <p class="tekst">Kiedy przyszedł na świat ich syn, sąsiedzi od tej pory słyszeli nie tylko wrzaski dorosłych, ale dodatkowo krzyk płaczącego, najwyraźniej zaniedbanego dziecka. Pomimo że związek nie należał do normalnych, gdy kobieta zaszła w&nbsp;drugą ciążę, przestała brać narkotyki i&nbsp;starała się prowadzić w&nbsp;miarę normalne życie. Wszystko było lepsze od spędzania czasu na ulicy, nawet mieszkanie z&nbsp;toksycznym partnerem. Aby go utrzymać przy sobie, musiała urodzić mu zdrowe dziecko. Kiedy maluch był już na świecie, w&nbsp;ich domu na chwilę się uspokoiło. Partner Fan spróbował normalnego życia: znalazł więc jako tako uczciwą pracę, ograniczył narkotyki &ndash; wyglądało, jakby rzeczywiście chciał zacząć od nowa. Ale ten stan rzeczy nie utrzymał się długo. Nałóg wrócił ze zdwojoną siłą, a&nbsp;z&nbsp;nim agresja względem kobiety. Podczas jednej z&nbsp;kłótni, kiedy uderzył ją pięścią w&nbsp;twarz, Fan spakowała się, zabrała dzieciaki i&nbsp;uciekła tak daleko, jak potrafiła. Wiedziała, że prawdopodobnie wraca do prostytucji &ndash; był to jedyny znany jej sposób na zarobienie pieniędzy.</p>

    <p class="tekst">Zanim do tego doszło, jeszcze chwilę próbowała walczyć o&nbsp;inną drogę. Łapała dorywcze prace, ale utrzymanie mieszkania i&nbsp;dwójki dzieci przerastało możliwości młodej samotnej kobiety. W&nbsp;końcu podjęła decyzję, która wydawała się nieunikniona: wróciła na ulicę. Zatrudniła się w&nbsp;domu publicznym o&nbsp;nazwie Romance Villa. Nie wiadomo, co działo się wtedy z&nbsp;jej dziećmi, źródła, do jakich dotarłem, milczą na ten temat. Ten fragment jej życia pozostaje spowity mrokiem, który trudno rozproszyć.</p>

    <p class="tekst">W&nbsp;Romance Villa poznała Chana Man-Loka, trzydziestotrzyletniego klienta, który szybko stał się dla niej kimś więcej niż anonimowym mężczyzną z&nbsp;pokoju za kotarą. Najpierw chodziło o&nbsp;seks, później także o&nbsp;towarzystwo. Fan ponownie wpadła w&nbsp;narkotyki, a&nbsp;Chan był dilerem. To sprawiało, że trzymała się go coraz bliżej, a&nbsp;chwilami taki układ wydawał jej się idealny. On dostarczał działki, ona oddawała mu ciało. Chyba jeszcze wtedy nie wiedziała, że Chan nie był zwykłym ulicznym handlarzem. Należał do triady Wo Shing Wo. Fan znów wchodziła w&nbsp;świat, z&nbsp;którego bardzo trudno wrócić w&nbsp;jednym kawałku.</p>

    <div class="_idgenobjectlayout">
      <div id="calibre_link-214" class="calibre6">
        
      </div>
    </div>

    <p class="tekst">Wo Shing Wo uchodzi za jedną z&nbsp;najstarszych triad Hongkongu. Choć jej korzenie symbolicznie wiążą się z&nbsp;ruchem patriotyczno-braterskim z&nbsp;XIX wieku, to jako realnie funkcjonująca organizacja przestępcza utworzona została&nbsp;&ndash; albo dokładniej: pojawiła się w&nbsp;przestępczym półświatku &ndash; w&nbsp;latach trzydziestych XX wieku. Czy od tego czasu działa nieprzerwanie &ndash; trudno powiedzieć. Wiadomo jednak, że struktura tej grupy jest dość charakterystyczna: luźna, wielowarstwowa, z&nbsp;silną autonomią lokalnych odłamów, co przez dziesięciolecia utrudniało organom ścigania rozbijanie całych sieci.</p>

    <p class="tekst">Według analiz policyjnych Wo Shing Wo należy do kilku najgroźniejszych hongkońskich triad. Jej działalność koncentruje się głównie na klasycznych filarach przestępczości zorganizowanej: seksbiznesie, obrocie narkotykami, handlu ludźmi, wymuszeniach i&nbsp;nielegalnym hazardzie. Grupa była też wielokrotnie łączona z&nbsp;brutalnymi porachunkami ulicznymi oraz ochroną klubów nocnych, co dawało jej stałe dochody i&nbsp;kontrolę nad fragmentem półświatka. Słowem: to organizacja o&nbsp;długim stażu, dobrze zakorzeniona w&nbsp;lokalnych układach i&nbsp;dlatego szczególnie niebezpieczna &ndash; nie tylko ze względu na skalę działalności, ale również na to, jak głęboko potrafiła wrosnąć w&nbsp;tkankę miejskiego podziemia Hongkongu.</p>

    <div class="_idgenobjectlayout">
      <div id="calibre_link-215" class="calibre6">
        
      </div>
    </div>

    <p class="tekst">W&nbsp;środowisku Hongkongu było rzeczą oczywistą, że członkowie Wo Shing Wo to ludzie, z&nbsp;którymi nie warto wchodzić w&nbsp;konflikt. Chan Man-lok, mężczyzna, który stał się sponsorem, może nawet przyjacielem Fan, był tak naprawdę bandytą w&nbsp;pełnym tego słowa znaczeniu. Ona zaś szybko trafiła do wianuszka jego ulubionych prostytutek. Spędzała z&nbsp;nim coraz więcej czasu, pojawiała się na imprezach, gdzie poznawała innych przestępców: morderców, sutenerów, właścicieli nielegalnych punktów hazardowych. Było to towarzystwo skrajnie brutalne i&nbsp;pozbawione skrupułów, a&nbsp;jednak dziewczynę ciągnęło do takich ludzi jak muchę do miodu. Każdej takiej nocy Fan brała ogromne ilości narkotyków i&nbsp;uprawiała wyuzdany seks, zatapiając się w&nbsp;świecie, który z&nbsp;każdym dniem wciągał ją głębiej.</p>

    <p class="tekst">Pewnej takiej nocy popełniła jednak błąd, który zamienił jej życie w&nbsp;nieodwracalny koszmar, mający zakończyć się jej powolną, bolesną agonią. Chan zasnął kompletnie pijany, ona wyjęła z&nbsp;jego portfela równowartość czterech tysięcy dolarów, a&nbsp;następnie uciekła. Kiedy mężczyzna się obudził, wpadł w&nbsp;furię. Oczywiście nie chodziło o&nbsp;pieniądze, dla niego były to drobne &ndash; tu szło o&nbsp;honor mężczyzny i&nbsp;członka triady. W&nbsp;jego mniemaniu pomagał jej, dawał jej narkotyki i&nbsp;pracę, więc czuł się zdradzony. Szybko znalazł niepotrafiącą kompletnie się schować dziewczynę i&nbsp;oświadczył jej, że jeśli nie zwróci pieniędzy, zabije jej dzieci. Przerażona Fan zgodziła się oddać skradzioną sumę oraz kolejne 4000 dolarów jako zadośćuczynienie. Tak się też stało, co kosztowało ją wiele samozaparcia. Jednak gdy w&nbsp;końcu spłaciła należność, Chan zażądał od niej kolejnych dziesięciu tysięcy dolarów. To ją zupełnie załamało, gdyż wiedziała, że zdobycie takiej kwoty zajmie jej bardzo dużo czasu, a&nbsp;podrażniona duma bandyty nie pozwoli mu odpuścić.</p>

    <p class="tekst">I&nbsp;rzeczywiście. Choć z&nbsp;początku wydawało się, że mężczyzna zapomniał o&nbsp;sprawie, to każdego dnia wracał do myśli o&nbsp;urażonym honorze. Nie mógł spokojnie zasnąć, zżerały go wściekłość i&nbsp;chora ambicja. Zrozumiał wreszcie, że nawet jeśli Fan spłaci całą kwotę, to i&nbsp;tak będzie za mało. Pragnął ją ukarać tak dotkliwie, żeby stało się to przykładem dla wszystkich innych kobiet, które mogłyby choćby pomyśleć o&nbsp;okradzeniu go. W&nbsp;marcu 1999 roku wydał więc rozkaz swoim dwóm ochroniarzom: mają porwać Fan i&nbsp;przywieźć ją do apartamentu na Granville Road, numer&nbsp;31.</p>

    <div class="_idgenobjectlayout">
      <div id="calibre_link-216" class="calibre6">
        
      </div>
    </div>

    <p class="tekst">Apartament był bardzo duży i&nbsp;znakomicie wyposażony. Miał pięć sypialni, z&nbsp;czego jedno z&nbsp;pomieszczeń było kompletnie udekorowane w&nbsp;motywy Hello Kitty; zupełnie nie wiem dlaczego. Były tam pluszaki Hello Kitty, różowa tapeta z&nbsp;Hello Kitty, dywanik z&nbsp;tym motywem, poduszeczki, żyrandol i&nbsp;lampka z&nbsp;Hello Kitty, kubki, a&nbsp;także bardzo duża pluszowa maskotka stylizowana na syrenę Hello Kitty. Korpusik i&nbsp;łebek były bajkowej kotki, ale zamiast nóg miała ogon syreny. Ten gigantyczny pluszak będzie jeszcze bardzo ważny w&nbsp;naszej opowieści.</p>

    <p class="tekst">Od&nbsp;pierwszej chwili, gdy tylko trafiła do tego osobliwego pokoju, Fan czuła, jakby wszystkie pluszowe oczy maskotek wlepiały w&nbsp;nią wzrok, oczekując, że za chwilę będą świadkami symfonii okrucieństwa i&nbsp;cierpienia. I&nbsp;tak też było. Landrynkowy pokój służył za miejsce, do którego przychodzili najbardziej zdeprawowani klienci okolicznych domów publicznych. Wielokrotnie gwałcona i&nbsp;poddawana najokropniejszym wyuzdanym praktykom dziewczyna doświadczała niewyobrażalnego wręcz cierpienia. Ci, którzy płacili Chanowi najwięcej, kazali jej wykonywać akty tak obrzydliwe, jak tylko potrafili wymyślić. Jeden z&nbsp;klientów przychodził do niej z&nbsp;psem i&nbsp;pozwólcie, że nie postawię tu kropki nad i, nie opowiem, do czego zmuszał kobietę i&nbsp;zwierzaka. Bandyta wrzucił ją do pokoju Hello Kitty po to, by odpracowała „dług”, przynosiła dodatkowe pieniądze, a&nbsp;także poprzez cierpienie leczyła jego zranioną dumę, spełniając wyjątkowo ohydne fantazje ludzi gotowych zapłacić duże pieniądze.</p>

    <p class="tekst">Na początku po kilku nieludzkich godzinach w&nbsp;pokoju pozwalali jej wracać do dzieci, ale po paru dniach oprawcy postanowili ją tam zamknąć na stałe. W&nbsp;dodatku, gdy Fan zdołała spłacić dług, spełniając najbardziej wymyślne i&nbsp;chore życzenia klientów, Chan natychmiast podawał z&nbsp;powietrza wzięte nowe kwoty: dodatkowe pięć tysięcy, sześć tysięcy dolarów, może jeszcze tysiąc… Im głębiej kobieta wpadała w&nbsp;pułapkę zadłużenia, tym wyraźniej widziała, że w&nbsp;oczach Chana i&nbsp;strażników nie jest już człowiekiem, tylko maszynką do robienia pieniędzy. Zdawała sobie też chyba sprawę, że oto wpadła w&nbsp;sytuację, z&nbsp;której nie ma wyjścia.</p>

    <p class="tekst">Gangsterzy nieustannie byli na narkotykowym haju, a&nbsp;po każdej działce stawali się coraz brutalniejsi względem swojej niewolnicy. Pewnego wieczora pobili ją tak dotkliwie, że twarz kobiety była kompletnie sina. To sprawiło, że nie była w&nbsp;stanie świadczyć usług seksualnych. Któryś z&nbsp;klientów, gdy ją zobaczył, rzucił tylko: „Panowie, dajcie znać, jak ją doprowadzicie znów do użytku”, i&nbsp;zmył się bez płacenia. Po tym zajściu członkowie triady zdecydowali, że kobieta nie przynosi już dochodów, bo teraz nawet ci najgorsi klienci już nie chcieli korzystać z&nbsp;jej ciała. Kiedy kolejny klient odmówił, wpadli w&nbsp;furię i&nbsp;pobili ją jeszcze mocniej. Tak mocno, że dziewczyna straciła przytomność. Ale to był dopiero początek.</p>

    <p class="tekst">Po tym mocnym pobiciu kobiecie pękła warga, więc oprawcy mieli świadomość, że w&nbsp;ciągu najbliższych kilku miesięcy nie będzie z&nbsp;niej żadnego pożytku. Zamknęli więc Fan w&nbsp;pokoju i&nbsp;pogrążyli się w&nbsp;narkotykowo-alkoholowym amoku. Krok za krokiem nieubłaganie osuwali się w&nbsp;absolutną makabrę. Tragedia była tuż za rogiem.</p>

    <div class="_idgenobjectlayout">
      <div id="calibre_link-217" class="calibre6">
        
      </div>
    </div>

    <p class="tekst">Potwory, które doprowadziły do owej tragedii, to trzydziestotrzyletni Chan Man-lok (lider grupy), dwudziestojednoletni Leung Wai-lun i&nbsp;dwudziestosześciolatek Leung Shing-cho. W&nbsp;pewnym momencie dołączyła do tej grupy czternastoletnia Ah Fong. Podobno była obiektem pedofilskich żądz jednego z&nbsp;tych mężczyzn, ale tu zupełnej pewności nie mamy. Wiemy jednak, że od dawna kręciła się w&nbsp;tym środowisku i&nbsp;była całkowicie urobiona przez gangsterów. Czasami biegała dla nich z&nbsp;narkotykami, czasami obsługiwała klientów jako seksualna pracownica. Niech was nie zmyli wiek tej dziewczyny: jak zobaczymy, jeśli chodzi o&nbsp;okrucieństwo, to nie odstawała w&nbsp;niczym od reszty zgrai, chwilami nawet ją przewyższała.</p>

    <p class="tekst">Tymczasem każdy kolejny dzień Fan wyglądał gorzej. Mężczyźni rozebrali ją do naga, wykorzystywali seksualnie, a&nbsp;następnie kazali wkładać czternastolatce różne przedmioty w&nbsp;każdy otwór ciała udręczonej Fan, oddawać na nią mocz i&nbsp;ją opluwać. Zresztą w&nbsp;katowaniu dziewczynka odznaczała się wyjątkową kreatywnością. Na przykład wpadła na to, by zbierać robactwo, którym następnie karmiła Fan. Nacinała też ją żyletką w&nbsp;tysiącach miejsc na całym ciele, a&nbsp;także kopała brutalnie w&nbsp;czasie zbiorowych gwałtów. W&nbsp;trakcie tej kaźni dziewczynka &ndash; niech będzie, mimo całego jej zbydlęcenia nazwę ją tak ostatni raz &ndash; zanosiła się histerycznym śmiechem.</p>

    <p class="tekst">Fan Man-yee była przetrzymywana w&nbsp;pokoju przez całą dobę. W&nbsp;tym czasie doświadczała nieustannych tortur fizycznych i&nbsp;psychicznych. Oprawcy bili ją, przypalali jej stopy, łamali palce, wlewali ostre sosy do ran, zmuszali do czynności upokarzających i&nbsp;wymuszali uśmiech przy każdej z&nbsp;tortur. Jakakolwiek próba sprzeciwu lub wyrażenia bólu spotykała się z&nbsp;jeszcze brutalniejszą reakcją. Fan była przymuszana do podporządkowania się w&nbsp;pełni ich woli, a&nbsp;pamięć o&nbsp;dzieciach potęgowała jej rozpacz i&nbsp;histerię, na które oprawcy reagowali zadawaniem jej jeszcze większego bólu.</p>

    <p class="tekst">Kiedy podczas bicia dziewczynie, mówiąc wprost, puściły zwieracze, bandyci przy akompaniamencie śmiechu czternastolatki kazali jej zjeść własne odchody. Bicie, wykorzystywanie oraz ekstremalne poniżenie nie wystarczały zwyrodnialcom. Zaczęli używać wszystkich narzędzi, jakie wpadły im w&nbsp;ręce. W&nbsp;ruch poszły metalowe pałki, którymi wielokrotnie łamano kości dziewczynie, bandziory cięły jej skórę nożami do tapet, dźgały ją nimi po pośladkach, po udach, brzuchu, piersiach. Mieli specjalną technikę: bardzo płytko wysuwali ostrze noża, mniej więcej na centymetr, w&nbsp;ten sposób ranili kobietę niezwykle boleśnie, ale byli pewni, że nie zadadzą jej szybkiej śmierci. Trzeba wspomnieć, że Fan w&nbsp;czasie tych tortur była podwieszona pod sufitem i&nbsp;wykorzystywana też jako worek bokserski. Według informacji śledczych, którzy potem badali sprawę, mogła być także w&nbsp;ciąży, jednak to absolutnie nie powstrzymało czwórki degeneratów.</p>

    <p class="tekst">Po kilku dniach od chwili, gdy zaczęli używać narzędzi do maltretowania Fan, jej ciało było już pokryte licznymi drobnymi i&nbsp;w&nbsp;większości dość płytkimi ranami. Oprawcy, a&nbsp;szczególnie wyróżniała się w&nbsp;tym czternastolatka, wlewali w&nbsp;te rany, co im przyszło do głowy: tabasco, chili, sos sojowy, wodę z&nbsp;solą, detergenty &ndash; wszystko, co mogło potęgować ból. Pewnego dnia bandytom przyszło też do głowy, że Fan może uciec, kiedy będą leżeli kompletnie pijani lub naćpani. Postanowili temu zaradzić po swojemu. Najpierw spalili jej stopy, oblewając roztopionym plastikiem i&nbsp;woskiem, potem połamali palce u&nbsp;stóp i&nbsp;obili kolana żelaznymi prętami tak mocno, aby nie mogła ustać na nogach. Dziewczyna wyła z&nbsp;bólu, lecz aby oparzenia były jeszcze mocniejsze, oblewano jej podeszwy płynem do zapalniczek i&nbsp;benzyną. Kiedy stopy przypominały zapuchnięte krwawe strzępy, Fan nie była w&nbsp;stanie uciec; nie mogła nawet wstać.</p>

    <div class="_idgenobjectlayout">
      <div id="calibre_link-218" class="calibre6">
        
      </div>
    </div>

    <p class="tekst">Czasem przypominała sobie o&nbsp;dzieciach, a&nbsp;to powodowało, że wpadała w&nbsp;histerię. Ten krwawy strzęp ludzki, zupełnie już nieprzypominający dawnej Fan, próbował wtedy krzyczeć i&nbsp;miotać się, ale&nbsp;to potęgowało wściekłość oprawców, którzy bili ją tylko mocniej. Kobieta była także katowana psychicznie. Kiedy targana fizycznym oraz psychicznym bólem ośmieliła się zapłakać lub zareagować grymasem, bicie powtarzało się w&nbsp;dwójnasób. Po pewnym czasie Fan była tak przerażona, że sama z&nbsp;siebie i&nbsp;jakby na zapas za wszystkie doznawane kaźnie dziękowała z&nbsp;uśmiechem.</p>

    <p class="tekst">Gdy oprawcy totalnie ją zdewastowali psychicznie i&nbsp;fizycznie, zaczęli się nudzić. Szukali więc coraz bardziej makabrycznych sposobów na nękanie. Wpadli na kolejny z&nbsp;szatańskich pomysłów: roztopili plastikowe słomki do napoi i&nbsp;wrzącym plastikiem polewali miejsca intymne, twarz i&nbsp;stopy zmaltretowanej ofiary. (Dlaczego kolejny raz stopy? Azjaci mają świadomość tego, jak wielki ból są w&nbsp;stanie zadać, skupiając się na torturowaniu tej części ciała. Robią to z&nbsp;sadystyczną lubością już od tysiąca lat). Fan musiała także pić miksturę z&nbsp;połączenia moczu, ostrych sosów, chili i&nbsp;narkotyków, wszak wciąż podawano jej narkotyki. Czternastolatka powiedziała później na policji, że wszystkie te tortury to „było coś jak zabawa”. Zresztą zeznała też, że kobiecie kazano wchodzić do wanny i&nbsp;używano jej jako ludzkiej toalety, jej kaci oddawali na nią mocz, również do ust. Jeśli Fan uroniła chociaż kroplę, znów była bardzo dotkliwie bita.</p>

    <p class="tekst">Oprawcom pomysłowości nie brakowało i&nbsp;codziennie wpadali na coraz to nowe sposoby dręczenia ofiary. Razili więc ją prądem, owijali drutem kolczastym czy zostawiali na noc podwieszoną za ręce na hakach. Przestali też ją karmić i&nbsp;dawać cokolwiek do picia poza wspomnianą miksturą z&nbsp;moczu, sosów oraz narkotyków. Kiedy Fan była już mocno odwodniona, kompletnie zniszczona psychicznie i&nbsp;fizycznie, zaczynała tracić kontakt z&nbsp;rzeczywistością. Leżała tylko bez ruchu na łóżku albo na podłodze i&nbsp;patrzyła w&nbsp;sufit pustym wzrokiem. Czternastoletnia Ah mówiła potem o&nbsp;tym okresie tak: „Zepsuła się, nie reagowała już tak, jak chcieliśmy, ciągle tylko leżała i&nbsp;leżała i&nbsp;pomimo tego, że nie było to już tak zabawne jak przedtem, kontynuowaliśmy to, bo nie było nic lepszego do roboty”.</p>

    <div class="_idgenobjectlayout">
      <div id="calibre_link-219" class="calibre6">
        
      </div>
    </div>

    <p class="tekst">Policja nigdy nie ujawniła pełnej listy tortur, którym poddano Fan. To, co zacytowałem, pochodzi z&nbsp;zeznań młodocianej współwinnej.</p>

    <div class="_idgenobjectlayout">
      <div id="calibre_link-220" class="calibre6">
        
      </div>
    </div>

    <p class="tekst">Pewnej nocy grupa, jak to miała w&nbsp;zwyczaju, wyszła na miasto. Za każdym razem, gdy wychodzili, wiązali Fan i&nbsp;zamykali ją w&nbsp;łazience. Kiedy wreszcie po kilkudniowym ciągu wrócili do mieszkania, zobaczyli, że po miesiącu nieprzerwanego torturowania jej serce w&nbsp;końcu się zatrzymało. Akta sprawy podają, że było to między 14 a&nbsp;15 kwietnia 1999 roku. Fan zmarła, znajdując w&nbsp;śmierci ukojenie &ndash; a&nbsp;oni zaczęli panikować, zdając sobie sprawę, że grozi im wieloletnie więzienie. Po kilku drinkach wyszli do salonu gier Arcade, uznając, że to tam najlepiej będzie zastanowić się, jak pozbyć się ciała. Ale po powrocie, pijani do nieprzytomności, zaczęli kpić ze zwłok. Ah podnosiła ciało za ręce i&nbsp;potrząsała nim jak kukłą, udając, że martwa kobieta śpiewa. Tego dnia nie zrobili już nic więcej, zasnęli ciężkim alkoholowym snem. Kiedy się obudzili, Chan wziął dużą dawkę metamfetaminy i&nbsp;postanowił przejść do działania.</p>

    <p class="tekst">Razem z&nbsp;kolegami zaniósł ciało do łazienki. Tam we trzech przez następne dziesięć godzin pozbywali się zwłok, ćwiartując je za pomocą pił, na które zresztą bardzo mocno narzekali, że są tępe. Kiedy poćwiartowali Fan, wyjęli wszystkie garnki, jakie znaleźli w&nbsp;apartamencie, i&nbsp;zaczęli ją gotować &ndash; kawałek po kawałku. Mordercy często gotują poćwiartowane ciała ofiar z&nbsp;kilku powodów. Przede wszystkim dlatego, że usuwa to smród rozkładających się zwłok. Sprawia też, że o wiele łatwiej jest oddzielić mięso od kości, a&nbsp;wtedy możemy również prościej pozbyć się ciała.</p>

    <p class="tekst">Czternastoletnia morderczyni spała, gdy w&nbsp;kuchni gotowano ofiarę potwornych tortur. Jak zeznała, obudził ją jeden z&nbsp;kompanów, machając przed oczami plastikową torbą zawierającą organy wewnętrzne Fan. „Zrób coś z&nbsp;tym” &ndash; rzucił, podając foliówkę. I&nbsp;jeszcze: „Chodź, chodź, zobaczysz, co tutaj mamy ciekawego w&nbsp;garnku”. Gdy ją do tego zapraszali, doznała kompletnego szoku. „Powiedzieli mi, żebym zobaczyła, co mają w&nbsp;garnku, ale ja przeczuwałam, co to może być, i&nbsp;nie chciałam zobaczyć, bo się bałam. Kiedy powiedziałam, że się boję, odparli, żebym wyobraziła sobie, że to tak naprawdę się nie dzieje i&nbsp;że to jest jak taka scena z&nbsp;filmu grozy. I&nbsp;kiedy zaczęłam tak myśleć, podeszłam do garnka i&nbsp;zobaczyłam wewnątrz odciętą głowę dziewczyny, i&nbsp;faktycznie się nie bałam. To wyglądało jak coś nierealnego, trochę jak scena z&nbsp;horroru”&nbsp;&ndash; zeznała.</p>

    <div class="_idgenobjectlayout">
      <div id="calibre_link-221" class="calibre6">
        
      </div>
    </div>

    <p class="tekst">Gotowanie Fan trwało już wiele godzin, więc zupełnie normalnym było, że w&nbsp;końcu mężczyźni poczuli głód. Przygotowali więc sobie naprędce zupę na tej samej kuchence, co zwłoki Fan. Pojawił się problem logistyczny, bo garnki były zajęte, ale szybko go rozwiązali: opróżnili jeden z&nbsp;nich i&nbsp;tam przyrządzili sobie obiad, mieszając go tą samą łyżką, którą co chwilę poprawiali głowę w&nbsp;rondlu, żeby nie wykipiała.</p>

    <div class="_idgenobjectlayout">
      <div id="calibre_link-222" class="calibre6">
        
      </div>
    </div>

    <p class="tekst">Kiedy już oddzielono mięso dziewczyny od kości i&nbsp;pozbyto się go w&nbsp;okolicznych studzienkach kanalizacyjnych oraz śmietnikach, resztę ciała schowano do zamrażarki. Wygotowaną głowę także odarli z&nbsp;mięsa i&nbsp;postanowili zrobić coś z&nbsp;czaszką. Proszę mnie nie pytać, jakie procesy myślowe zachodziły wówczas w&nbsp;ich chorych mózgach, ale wpadli na pomysł, że czaszkę dziewczyny zaszyją w&nbsp;głowie pluszaka Hello Kitty skrzyżowanego z&nbsp;syrenką, o&nbsp;którym wspomniałem wcześniej. Tak też do maskotki trafiła część organów wewnętrznych, jak serce, nerki, fragmenty jelit i&nbsp;zęby. W&nbsp;chwili, gdy jedynym, co pozostało po Fan, była upiorna lalka, grupa postanowiła opuścić apartament.</p>

    <p class="tekst">W&nbsp;ciągu następnego miesiąca nie wydarzyło się nic nadzwyczajnego. Aż do 24 maja, gdy na posterunek policji przybiegła w&nbsp;środku nocy przerażona Ah Fong, czternastolatka odpowiedzialna za horror Fan.</p>

    <p class="tekst">Opowiedziała policji o&nbsp;duchu dziewczyny, który &ndash; jak opisałem na początku &ndash; pokazuje się jej co noc, jest cały pocięty, owinięty drutem kolczastym i&nbsp;kablami. Nawiedza ją każdej nocy, nie dając jej spać. Mówiła też policji, że widziała i&nbsp;słyszała głos tej dziewczyny wszędzie: kiedy jadła, kiedy kładła się spać, gdy spała i&nbsp;wstawała. Do tego stopnia zniszczyło ją to psychicznie, że rozważała samobójstwo. Tej nocy, gdy przybiegła na policję, miała po prostu już dość tej skumulowanej makabry.</p>

    <div class="_idgenobjectlayout">
      <div id="calibre_link-223" class="calibre6">
        
      </div>
    </div>

    <p class="tekst">Policjanci początkowo zbagatelizowali słowa czternastolatki; prawdopodobnie uznali ją za naćpaną albo chorą psychicznie. Dopiero gdy powiedziała: „Możecie mi nie wierzyć, ale wiem, gdzie jest ciało, i&nbsp;wiem, czyj duch mnie prześladuje” &ndash; zdecydowali się to sprawdzić. Ah zaprowadziła ich do tak dobrze jej znanego apartamentu. Na miejscu nie powiedziała nic, jedynie wskazała palcem lalkę Hello Kitty z&nbsp;ogonem syreny. Mundurowi natychmiast sprawdzili, co znajduje się w&nbsp;jej wnętrzu, a&nbsp;gdy znaleźli i&nbsp;czaszkę, i&nbsp;wnętrzności &ndash; zszokowani natychmiast wszczęli poszukiwania sprawców. Zatrzymanie całej trójki przebiegło szybko.</p>

    <p class="tekst">Najbardziej uderzający był moment aresztowania lidera grupy. Złapano go, gdy spokojnie jadł obiad w&nbsp;restauracji ze swoją żoną i&nbsp;małym synem. Tę sielankę przerwali funkcjonariusze, a&nbsp;on trafił prosto do aresztu. Tu uwaga: celowo tylko czasami podawałem imię czternastolatki. Pojawiało się w&nbsp;materiałach śledczych rzadko i&nbsp;nadano je dziewczynie wyłącznie na potrzeby dochodzenia policji, by nikt nie poznał jej prawdziwych danych. Gdy w&nbsp;apartamencie zabezpieczono wszystkie dowody, a&nbsp;oprawców zatrzymano, nastolatka zaczęła składać zeznania. Zapytana o&nbsp;to, dlaczego brała udział w&nbsp;torturach, odpowiedziała: „Miałam wrażenie, że to świetna zabawa”.</p>

    <p class="tekst">Sprawa wywołała w&nbsp;Hongkongu ogromny wstrząs. Opinię publiczną poraziła skala okrucieństwa i&nbsp;fakt, że coś tak potwornego mogło wydarzyć się w&nbsp;nowoczesnym, wysoko rozwiniętym mieście. Czternastolatka zdecydowała się opowiedzieć policji wszystko, licząc na złagodzenie lub anulowanie wyroku. Twierdziła, że nie dawały jej żyć na równi poczucie winy, jak i&nbsp;nawiedzający ją każdej nocy duch ofiary.</p>

    <div class="_idgenobjectlayout">
      <div id="calibre_link-224" class="calibre6">
        
      </div>
    </div>

    <p class="tekst">Materiały dowodowe, jakie zgromadziła policja, były porażające. W&nbsp;toku dochodzenia zabezpieczono całą lodówkę wypchaną częściami ciała Fan. Znaleziono także upiorną lalkę Hello Kitty z&nbsp;czaszką i&nbsp;organami wewnętrznymi ofiary. Gdy sprawa się rozpoczęła, dowodów winy było aż nadto.</p>

    <div class="_idgenobjectlayout">
      <div id="calibre_link-225" class="calibre6">
        
      </div>
    </div>

    <p class="tekst">Sąd uznał sprawców za całkowicie pozbawione uczuć bestie. Sprawa była niezwykle głośna i&nbsp;szeroko relacjonowana w&nbsp;mediach. Początkowo wymiar sprawiedliwości miał trudności z&nbsp;ustaleniem dokładnej przyczyny śmierci Fan. Kobieta bowiem &ndash; jak wynikało z&nbsp;postępowania &ndash; mogła umrzeć zarówno wskutek pobicia, wycieńczenia organizmu, jak i&nbsp;przedawkowania narkotyków. Ostatecznie trójkę sprawców skazano jednak za spowodowanie śmierci bez premedytacji. Sąd nie ustalił, czy działali z&nbsp;zamiarem zabicia ofiary. Zadecydował jednak bezwarunkowo: zwyrodnialcom należy się najwyższa możliwa kara.</p>

    <p class="tekst">Sędzia Peter Nguyen nie przewidywał taryf ulgowych. W&nbsp;roku 2000 wszyscy trzej zostali skazani na dożywotnie pozbawienie wolności z&nbsp;możliwością ubiegania się o&nbsp;przedterminowe zwolnienie dopiero po dwudziestu latach. Dzieci Fan znalazły się pod opieką ojca, który w&nbsp;obliczu tragedii rzucił narkotyki i&nbsp;zaczął uczciwie pracować. Podobno do dziś radzi sobie z&nbsp;ich wychowaniem.</p>

    <p class="tekst">Obrońcy sprawców w&nbsp;2003 roku wnosili o&nbsp;wcześniejsze zwolnienie po dziesięciu latach, lecz sąd odmówił, i&nbsp;ja go, szczerze mówiąc, zupełnie rozumiem. W&nbsp;2012 roku budynek, w&nbsp;którym doszło do zbrodni, został zrównany z&nbsp;ziemią, a&nbsp;w&nbsp;2014 na jego miejscu stanął hotel Soravit, który istnieje do dziś. W&nbsp;tym samym roku sąd zwrócił rodzinie Fan czaszkę kobiety, którą mogła ona wreszcie skremować i&nbsp;pochować. Także w&nbsp;2014 roku Leung Shing-cho, należący do&nbsp;trójki morderców, został wypuszczony z&nbsp;więzienia jako jedyny. W&nbsp;2016&nbsp;roku powrócił jednak za kraty po tym, jak pracując jako kelner, złapał dziesięcioletnią dziewczynkę za klatkę piersiową. Jego dalsze losy nie są znane.</p>

    <p class="tekst">W&nbsp;2020 roku upłynęło dwadzieścia lat odsiadki pozostałych dwóch zwyrodnialców. Rozpoczęli wówczas procedurę ubiegania się o&nbsp;przedterminowe zwolnienie, lecz sędzia stanowczo odmówił, podtrzymując wyrok dożywotniego pozbawienia wolności.</p>

    <div class="_idgenobjectlayout">
      <div id="calibre_link-226" class="calibre6">
        
      </div>
    </div>

    <p class="tekst">A&nbsp;co stało się z&nbsp;czternastolatką, która w&nbsp;amoku okrucieństwa sprowadzała na Fan piekło? Z&nbsp;tego, co udało mi się ustalić, nie zasądzono jej żadnego wyroku. Wszystkie jej dane personalne zostały zmienione, a&nbsp;ona sama stała się uczestniczką specjalnego programu resocjalizacyjnego, mającego przygotować ją na powrót do społeczeństwa. Psychologowie i&nbsp;ośrodki wychowawcze objęli ją opieką, ale chińskie władze utrzymują w&nbsp;tajemnicy, co dzisiaj się z&nbsp;nią dzieje.</p>

    <p class="tekst1" id="calibre_link-227">Nie wiadomo zatem, czy wciąż żyje w&nbsp;cieniu potwornej przeszłości, czy też znalazła nową drogę. Może nadal zmaga się z&nbsp;nałogami i&nbsp;przeszłością, a&nbsp;może zbudowała życie w&nbsp;spokoju, ma męża i&nbsp;dzieci? Jeśli tak jest, to być może spędza z&nbsp;nimi weekendowe popołudnia na zakupach, kupuje im czasem słodkie laleczki Hello Kitty w&nbsp;którymś z&nbsp;hongkońskich sklepów... Jeżeli tak, to czy jest w&nbsp;stanie spojrzeć w&nbsp;ich pluszowe oczka?</p>
  </div>
</div>


<div id="calibre_link-23" class="calibre3">
  <div class="podstawowa-ramka-tekstowa">
    <h1 class="numer_rozdzialu" id="calibre_link-45">WYBRANA BIBLIOGRAFIA</h1>

    <p class="biblio_tytul">PONURA KOLACJA ARMINA MEIWESA</p>

    <p class="bibliografia"><span class="italic">5. Łakomstwo. Armin Meiwes, czyli ukochana mama i&nbsp;brak przyjaciół</span>, odcinek podcastu „Hulaj Dusza”, YouTube, 2022, <a hrefp3qo1qtjoem_="">https://www.youtube.com/watch?v=P3QO1QTJoeM</a> (dostęp: 12.09.2024).</p>

    <p class="bibliografia">Luke Harding, <span class="italic">Victim of Cannibal Agreed to Be Eaten</span>, „The Guardian”, <a href="https://www.theguardian.com/world/2003/dec/04/germany.lukeharding">https://www.theguardian.com/world/2003/dec/04/germany.lukeharding</a> (dostęp: 22.10.2025).</p>

    <p class="bibliografia">HS, <span class="italic">Informatyk zjadł żywcem inżyniera. Wypuszczają go z&nbsp;więzienia</span>, „Fakt”, 2020, <a href="https://www.fakt.pl/wydarzenia/swiat/informatyk-zjadl-zywcem-inzyniera-wypuszczaja-go-z-wiezienia/81">https://www.fakt.pl/wydarzenia/swiat/informatyk-zjadl-zywcem-inzyniera-wypuszczaja-go-z-wiezienia/8127e7x</a> (dostęp: 12.10.2024).</p>

    <p class="bibliografia">Andrzej Kaniewski, <span class="italic">Szokujący wywiad z&nbsp;kanibalem</span>, „Fakt”, 2009, <a href="https://www.fakt.pl/wydarzenia/swiat/szokujacy-wywiad-z-kanibalem/b9n6df9">https://www.fakt.pl/wydarzenia/swiat/szokujacy-wywiad-z-kanibalem/b9n6df9</a> (dostęp: 17.10.2025).</p>

    <p class="bibliografia">Renzo Wellinger, <span class="italic">Kohl, Kartoffeln und Menschenfleisch: Der schockierende Fall des Armin Meiwes alias „Der Kannibale von Rotenburg”</span>, „Esquire Deutschland”, 2025, <a href="https://www.esquire.de/entertainment/true-crime/armin-meiwes-kannibale-von-rotenburg-fall">https://www.esquire.de/entertainment/true-crime/armin-meiwes-kannibale-von-rotenburg-fall</a> (dostęp: 27.12.2025).</p>

    <p class="bibliografia">Artykuł o&nbsp;„kanibalu z&nbsp;Rotenburga”:<span class="italic"> Profile: Cannibal Armin Meiwes</span>, BBC News, 2006, <a href="http://news.bbc.co.uk/2/hi/europe/3443803.stm">http://news.bbc.co.uk/2/hi/europe/3443803.stm</a> (dostęp: 24.11.2025).</p>

    <p class="bibliografia">Relacja z&nbsp;pierwszego telewizyjnego wywiadu z&nbsp;Arminem Meiwesem:<span class="italic"> First TV Interview With German Cannibal: “Human Flesh Tastes Like Pork”</span>, „Der Spiegel”, 2007, <a href="https://www.spiegel.de/international/zeitgeist/first-tv-interview-with-german-cannibal-human-flesh-t">https://www.spiegel.de/international/zeitgeist/first-tv-interview-with-german-cannibal-human-flesh-tastes-like-pork-a-511775.html</a> (dostęp: 11.09.2024).</p>

    <p class="bibliografia"><span class="italic">The Cannibal of Rotenburg Ate a&nbsp;Man Who Consented to It</span>, odcinek podcastu „Murder Casebook”, YouTube, 2025, <a hrefbswbhygpwxm_="">https://www.youtube.com/watch?v=bsWbHyGPwXM</a> (dostęp: 08.11.2025).</p>

    <p class="bibliografia">Zdjęcia Armina Meiwesa:<span class="italic"> Armin Meiwes &ndash; Photos &amp; High Resolution Images</span>, Getty Images, <a hrefhttps_3a_2f_2fwww.gett_="">https://www.gettyimages.com/search/2/image?phrase-meiwes&amp;tracked_gsrp_landing=https%3A%2F%2Fwww.gettyimages.com%2Fphotos%2Fmeiwes</a> (dostęp: 01.01.2026).</p>

    <p class="biblio_tytul">DZIEWCZYNA, KTÓRA WTOPIŁA SIĘ W&nbsp;KANAPĘ</p>

    <p class="bibliografia">Selim Algar, <span class="italic">Parents of Lacey Fletcher Sentenced to 20 Years in Prison</span>, „New York Post”, 2024, <a href="https://nypost.com/2024/03/20/us-news/parents-of-lacey-fletcher-sentenced-to-20-years-in-prison">https://nypost.com/2024/03/20/us-news/parents-of-lacey-fletcher-sentenced-to-20-years-in-prison</a> (dostęp: 22.03.2025).</p>

    <p class="bibliografia">Joe Hutchison, <span class="italic">Coroner Says Lacey Fletcher Was “Literally Tortured and Rotted in Her Own Body”</span>, „Daily Mail”, 2024, <a href="https://www.dailymail.co.uk/news/article-13066981/coroner-lacey-fletcher-dead-couch.html">https://www.dailymail.co.uk/news/article-13066981/coroner-lacey-fletcher-dead-couch.html</a> (dostęp: 01.11.2025).</p>

    <p class="bibliografia">Tiffany Iacomacci, <span class="italic">Lacey Fletcher retrouvée « fondue » sur son canapé :ses parents condamnés</span>, „Closer”, 2024, <a href="https://www.closermag.fr/vecu/lacey-fletcher-retrouvee-fondue-sur-son-canape-ses-parents-condamnes-3">https://www.closermag.fr/vecu/lacey-fletcher-retrouvee-fondue-sur-son-canape-ses-parents-condamnes-3419295</a> (dostęp: 01.09.2025).</p>

    <p class="bibliografia">Chris Rosato,<span class="italic"> Parents of Lacey Fletcher Sentenced for Daughter’s Death</span>, WAFB, 2024, <a href="https://www.wafb.com/2024/03/20/parents-lacey-fletcher-sentenced-daughters-death">https://www.wafb.com/2024/03/20/parents-lacey-fletcher-sentenced-daughters-death</a> (dostęp: 11.08.2025).</p>

    <p class="bibliografia">Angel Saunders, <span class="italic">Parents of Lacey Fletcher, Woman Who “Melted” Into Maggot-Infested Couch, Sentenced to 40 Years</span>, „People”, 2024, <a href="https://people.com/lacey-fletcher-parents-sentenced-8612500">https://people.com/lacey-fletcher-parents-sentenced-8612500</a> (dostęp: 07.11.2025).</p>

    <p class="bibliografia">John Simerman, <span class="italic">After “Horrific” Death at Home, Parents of Louisiana Woman May Soon Face Murder Charges</span>, „NOLA.com”, 2022, <a href="https://www.nola.com/news/crime_police/after-horrific-death-at-home-parents-of-louisiana-woman-may-s">https://www.nola.com/news/crime_police/after-horrific-death-at-home-parents-of-louisiana-woman-may-soon-face-murder-charges/article_be5e6aac-c55e-11ec-a9fb-d3d9475418db.html</a> (dostęp: 11.12.2025).</p>

    <p class="bibliografia"><span class="italic">Episode 326: Woman Melted Into the Couch for 12 Years</span>, „Rotten Mango Podcast”, 2023, <a href="https://www.rottenmangopodcast.com/allepisodes/bbg6ym3mdnlpaat-yll4r-krrgw-gaa3w-ryazb-k7r8r-kdpgt-2">https://www.rottenmangopodcast.com/allepisodes/bbg6ym3mdnlpaat-yll4r-krrgw-gaa3w-ryazb-k7r8r-kdpgt-2p3xz</a> (dostęp: 07.09.2025).</p>

    <p class="bibliografia"><span class="italic">Lacey Fletcher Coroner: “I’ve Never Seen a&nbsp;Homicide Like This”</span>, NewsNation / Banfield, 2024, <a hrefitdauhohcwu_="">https://www.youtube.com/watch?v=iTdaUhoHCWU</a> (dostęp: 27.11.2025).</p>

    <p class="bibliografia"><span class="italic">Left to Melt into Couch for 12 Years: The Case of Lacey Fletcher</span>, odcinek podcastu „Bella Fiori”, YouTube, 2025, <a hrefpvkmor_ua4y_="">https://www.youtube.com/watch?v=PVkmor_uA4Y</a> (dostęp: 03.06.2026).</p>

    <p class="bibliografia"><span class="italic">Parents of Woman Who “Melted” Into Couch Sentenced to 40 Years</span>, CBS Chicago, YouTube, 2025, <a hrefvwfe5kdg4rk_="">https://www.youtube.com/watch?v=vWFe5Kdg4rk</a> (dostęp: 06.11.2025).</p>

    <p class="biblio_tytul">IBADAŃSKI DOM ŚMIERCI</p>

    <p class="bibliografia">16 filmów poświęconych ibadiańskiej masakrze:<span class="italic"> Nigerian Slaughterhouse</span>, Laura Somebody, YouTube, 2014&ndash;2022, <a hrefpl1ermmawjkpc9rgac_wwrztezewrvwsur_="">https://www.youtube.com/playlist?list=PL1eRMMAWJKpc9RGAc_wWrZtEzEwRVWsuR</a> (dostęp: 21.12.2025).</p>

    <p class="bibliografia">Mike Oh, <span class="italic">The Ibadan Forest of Horrors</span>, „That Chapter Podcast”, Apple Podcasts, 2016, <a href1000716788856_="">https://podcasts.apple.com/lk/podcast/the-ibadan-forest-of-horrors/id1663948238?i=1000716788856</a> (dostęp: 22.12.2025).</p>

    <p class="bibliografia">Taryn Kaul Pedler, <span class="italic">How Taxi Drivers Discovered a&nbsp;“House of Horror”</span>, „Daily Mail”, 2024, <a href="https://www.dailymail.co.uk/news/article-13293075/How-group-taxi-drivers-went-search-missing-friend-">https://www.dailymail.co.uk/news/article-13293075/How-group-taxi-drivers-went-search-missing-friend-discovered-house-horror-kidnapped-victims-sacrificed-body-parts-sold-black.html</a> (dostęp: 22.11.2025).</p>

    <p class="bibliografia"><span class="italic">Das Horrorhaus von Ibadan</span>, „Der Spiegel”, 2014, <a href="https://www.spiegel.de/panorama/nigeria-leichen-und-schaedel-in-horrorhaus-in-ibadan-gefunden-a-9604">https://www.spiegel.de/panorama/nigeria-leichen-und-schaedel-in-horrorhaus-in-ibadan-gefunden-a-960472.html</a> (dostęp: 11.12.2025)</p>

    <p class="bibliografia">News agencyjny:<span class="italic"> Nigeria Police Open Probe into Torture House</span>, Al Jazeera, 2014, <a href="https://www.aljazeera.com/news/2014/3/24/nigeria-police-open-probe-into-torture-house">https://www.aljazeera.com/news/2014/3/24/nigeria-police-open-probe-into-torture-house</a> (dostęp: 13.12.2025).</p>

    <p class="bibliografia"><span class="italic">Nigerian “House of Horror” Riot in Ibadan</span>, BBC News, 2014, <a href="https://www.bbc.com/news/world-africa-26721112">https://www.bbc.com/news/world-africa-26721112</a> (dostęp: 27.12.2025).</p>

    <p class="biblio_tytul">JAPOŃSKIE EKSPERYMENTY NA LUDZIACH</p>

    <p class="bibliografia">David D. Barret, <span class="italic">Japan’s Hellish Unit 731</span>, Warfare History Network, 2018, <a href="https://warfarehistorynetwork.com/article/japans-hellish-unit-731/">https://warfarehistorynetwork.com/article/japans-hellish-unit-731/</a> (dostęp: 17.12.2025).</p>

    <p class="bibliografia">Justin McCurry, <span class="italic">Japan Discloses Details of Notorious Chemical Warfare Division</span>, „The Guardian”, 2018, <a href="https://www.theguardian.com/world/2018/apr/17/japan-unit-731-imperial-army-second-world-war">https://www.theguardian.com/world/2018/apr/17/japan-unit-731-imperial-army-second-world-war</a> (dostęp: 17.10.2025).</p>

    <p class="bibliografia">Zohar Lederman i&nbsp;in., <span class="italic">Unit 731 and History-Informed Professional Identity Formation</span>, „The Lancet”, 2002&ndash;2023, <a href="https://www.thelancet.com/journals/lancet/article/PIIS01406736(24)026825/fulltext">https://www.thelancet.com/journals/lancet/article/PIIS0140-6736(24)02682-5/fulltext</a> (dostęp: 27.11.2025).</p>

    <p class="bibliografia">Kiho Park, Ryota Mimaki, Ken Watanabe, <span class="italic">For Japanese Unit 731 Survivor, Speaking Truth Carries a&nbsp;Cost</span>, VOA News, 2024, <a href="https://www.voa-news.com/a/for-japanese-unit-731-survivor-speaking-truth-carries-a-cost-/7841643.htm">https://www.voanews.com/a/for-japanese-unit-731-survivor-speaking-truth-carries-a-cost-/7841643.html </a>(dostęp: 17.09.2025).</p>

    <p class="bibliografia">Piotr Zychowicz, <span class="italic">„Laboratorium diabła”. Tajna japońska Jednostka 731</span>, Historia Do Rzeczy, 2019, <a href="https://historia.dorzeczy.pl/druga-wojna-swiatowa/107277/jednostka-731.html">https://historia.dorzeczy.pl/druga-wojna-swiatowa/107277/jednostka-731.html</a> (dostęp: 11.10.2025).</p>

    <p class="bibliografia">Historia Jednostki 731 w&nbsp;pigułce:<span class="italic"> Jednostka 731 &ndash; biologiczna broń Japonii</span>, Hallack, YouTube, 2024, <a _="" hrefednl-yinnw8="">https://www.youtube.com/watch?v=ednL-YInnW8 </a>(dostęp: 13.12.2025).</p>

    <p class="bibliografia"><span class="italic">Human Experimentation at Unit 731</span>, Pacific Atrocities Education, 2021, <a href1_="">https://www.pacificatrocities.org/experiences-at-the-human-experimentation-complex.html?gad_source8932359075&amp;gclid=Cj0KCQiAyP3KBhD9ARIsAAJLnnY4v0sw3dtq01JoATlsIXQQkJ5zRAcKgPKH56wS5GmkFM-niXTHsygaAiPhEALw_wcB</a> (dostęp: 03.01.2026).</p>

    <p class="biblio_tytul">JUNKO FURUTA. 44 DNI AGONII</p>

    <p class="bibliografia">Natalia Grochal, <span class="italic">44 dni piekła</span>. <span class="italic">Ciało torturowanej 17-latki znaleziono w&nbsp;beczce z&nbsp;cementem</span>, Onet, 2025, <a href="https://www.onet.pl/informacje/crimestory-2/44-dni-piekla-cialo-torturowanej-17-latki-znaleziono-w-b">https://www.onet.pl/informacje/crimestory-2/44-dni-piekla-cialo-torturowanej-17-latki-znaleziono-w-beczce-z-cementem-18/2cxp3e9,0666d3f1</a> (dostęp: 11.12.2025).</p>

    <p class="bibliografia">Nikki Younk, <span class="italic">44 Days of Hell</span>, Medium.com, 2025, <a href="https://medium.com/@nikyoung/44-days-of-hell-00b08595a44a">https://medium.com/@nikyoung/44-days-of-hell-00b08595a44a</a> (dostęp: 12.12.2025).</p>

    <p class="bibliografia"><span class="italic">Junko Furuta</span>, Kryminalna Japonia, 2018, <a href="https://kryminalnajaponia.blogspot.com/2018/02/junko-furuta.html">https://kryminalnajaponia.blogspot.com/2018/02/junko-furuta.html</a> (dostęp: 31.11.2025).</p>

    <p class="bibliografia">Materiał filmowy na YouTubie:<span class="italic"> Junko Furuta. 44 dni</span>, Karolina Anna, YouTube, 2019, <a href5rycytkm5ec_="">https://www.youtube.com/watch?v=5rYCYTKM5Ec</a> (dostęp: 10.11.2025).</p>

    <p class="bibliografia"><span class="italic">They Laughed While Junko Furuta Suffered for 44 Days</span>, „Dark Asia with Megan”, YouTube, 2025, <a hrefnmkp0jq63oa_="">https://www.youtube.com/watch?v=nMKp0JQ63oA</a> (dostęp: 11.10.2025).</p>

    <p class="biblio_tytul">PIJANY PROROK SADYSTA</p>

    <p class="bibliografia">Maja Mikołajczyk, <span class="italic">W&nbsp;istnienie sekty The Ant Hill Kids trudno uwierzyć. Jej guru był potworem w&nbsp;ludzkiej skórze</span>, NaTemat, 2023, <a href="https://natemat.pl/486092,the-ant-hill-kids-najbrutalniejsza-sekta-w-historii-jej-guru-byl-bestia">https://natemat.pl/486092,the-ant-hill-kids-najbrutalniejsza-sekta-w-historii-jej-guru-byl-bestia</a> (dostęp: 02.11.2025).</p>

    <p class="bibliografia">CBS News,<span class="italic"> Cult Leader Roch Thériault’s Killer Gets Life</span>, CBC News, 2012, <a href="https://www.cbc.ca/news/canada/new-brunswick/cult-leader-roch-th%C3%A9riault-s-killer-gets-life-1.12">https://www.cbc.ca/news/canada/new-brunswick/cult-leader-roch-th%C3%A9riault-s-killer-gets-life-1.1204925</a> (dostęp: 26.12.2024).</p>

    <p class="bibliografia"><span class="italic">Roch Thériault: Sadist, Murderer and Cult Leader</span>, „Weird Darkness Podcast”, Spotify, 2025, <a hrefgenerator_="">https://open.spotify.com/embed/episode/15a6wQNBrm2cTQT4s2ION4?utm_source=generator</a> (dostęp: 29.12.2025).</p>

    <p class="bibliografia"><span class="italic">Roch Thériault</span>, Wikipedia, <a href="https://en.wikipedia.org/wiki/Roch_Th%C3%A9riault">https://en.wikipedia.org/wiki/Roch_Th%C3%A9riault </a>(dostęp: 01.12.2025).</p>

    <p class="bibliografia"><span class="italic">The Ant Hill Kids</span>, „This Is Monsters”, YouTube, 2025, <a hreftu2evjnvtei_="">https://www.youtube.com/watch?v=TU2EVjNvTEI</a> (dostęp: 13.11.2025).</p>

    <p class="biblio_tytul">MASAKRA W&nbsp;NANKINIE</p>

    <p class="bibliografia">Kai Chen, R. Gerald Hughes, <span class="italic">Witnesses to a&nbsp;War Crime: The Nanjing Massacre</span>, „Intelligence and National Security”, 2018, <a href="https://www.tandfonline.com/doi/pdf/10.1080/02684527.2018.1492889">https://www.tandfonline.com/doi/pdf/10.1080/02684527.2018.1492889</a> (dostęp: 11.09.2025).</p>

    <p class="bibliografia">Jacek Czubacki, <span class="italic">Masakra nankińska</span>, Historia Mniej Znana i&nbsp;Zapomniana, 2015, <a href="https://historiamniejznanaizapomniana.wordpress.com/2015/12/13/masakra-nankinska">https://historiamniejznanaizapomniana.wordpress.com/2015/12/13/masakra-nankinska</a> (dostęp: 21.11.2025).</p>

    <p class="bibliografia">Wojciech Tomaszewski, <span class="italic">Masakra nankińska: ludobójstwo, wina i&nbsp;pamięć</span>, Histmag, 2014, <a href="https://histmag.org/Masakra-nankinska-ludobojstwo-wina-i-pamiec-10424">https://histmag.org/Masakra-nankinska-ludobojstwo-wina-i-pamiec-10424</a> (dostęp: 07.10.2025).</p>

    <p class="bibliografia"><span class="italic">87 Years Ago, the Atrocities Committed by the Japanese Invaders Recorded in Diaries</span>, Memorial Hall of the Victims in Nanjing Massacre, 2024, <a href="https://www.19371213.com.cn/en/information/news/202501/t20250126_5067125.html">https://www.19371213.com.cn/en/information/news/202501/t20250126_5067125.html</a> (dostęp: 30.10.2025).</p>

    <p class="bibliografia"><span class="italic">China Remembers Nanjing Massacre</span>, AFP / „The Guardian”, 2014, <a href="https://www.theguardian.com/world/2014/dec/13/china-remembers-nanjing-massacre">https://www.theguardian.com/world/2014/dec/13/china-remembers-nanjing-massacre</a> (dostęp: 02.01.2026).</p>

    <p class="bibliografia">Rozmowa z&nbsp;Arturem Gradziukiem:<span class="italic"> Masakra w&nbsp;Nankinie &ndash; sześć tygodni szaleństwa</span>, Polskie Radio 24, 2024, <a href="https://polskieradio24.pl/artykul/1555868,masakra-w-nankinie-szesc-tygodni-szalenstw">https://polskieradio24.pl/artykul/1555868,masakra-w-nankinie-szesc-tygodni-szalenstw</a> (dostęp: 04.10.2025).</p>

    <p class="biblio_tytul">KIM JEST DR. GLOVES?</p>

    <p class="bibliografia"><span class="italic">“Dr. Gloves” Investigation Update &ndash; Major Case Breakthrough</span>, odcinek podcastu „Invisible Choir”, Patreon, 2025, <a href="https://www.patreon.com/posts/dr-gloves-update-135412238">https://www.patreon.com/posts/dr-gloves-update-135412238</a> (dostęp: 23.11.2025).</p>

    <p class="bibliografia"><span class="italic">Dr. Gloves &ndash; Who Is He?</span>, Reddit / r/TrueCrime, <a href="https://www.reddit.com/r/TrueCrime/comments/uqizdu/dr_gloves_who_is_he">https://www.reddit.com/r/TrueCrime/comments/uqizdu/dr_gloves_who_is_he</a> (dostęp: 28.12.2025).</p>

    <p class="bibliografia"><span class="italic">Nierozwikłana zagadka Dr. Gloves</span>, odcinek podcastu „Dama Kier”, Spotify, 2022, <a href="https://creators.spotify.com/pod/profile/jul996/episodes/Nierozwikana-zagadka-Dr-Gloves-e1l227a">https://creators.spotify.com/pod/profile/jul996/episodes/Nierozwikana-zagadka-Dr-Gloves-e1l227a</a> (dostęp: 04.11.2025).</p>

    <p class="bibliografia"><span class="italic">The Horrific Content of Dr. Gloves</span>, odcinek podcastu „Shrouded Hand”, YouTube, 2025, <a hrefq7telo1edqk_="">https://www.youtube.com/watch?v=Q7TeLO1edqk</a> (dostęp: 11.12.2025).</p>

    <p class="bibliografia"><span class="italic">Who Is Dr. Gloves?</span>, odcinek podcastu „Decoding the Unknow”, YouTube, 2023, <a hrefp0m2mmcvcvc_="">https://www.youtube.com/watch?v=p0M2MmCvCvc</a> (dostęp: 23.11.2025).</p>

    <p class="biblio_tytul">TRZECH MĘŻCZYZN, JEDEN MŁOTEK</p>

    <p class="bibliografia">Katarzyna Kantner, <span class="italic">Czarne lato. Historia maniaków</span>, Onet, 2014, <a href="https://wiadomosci.onet.pl/na-tropie/czarne-lato-historia-maniakow/qx835">https://wiadomosci.onet.pl/na-tropie/czarne-lato-historia-maniakow/qx835</a> (dostęp: 01.09.2025).</p>

    <p class="bibliografia">Patrycja Łapcik, <span class="italic">Maniacy z&nbsp;Dniepropetrowska &ndash; Wiktor Sajenko i&nbsp;Ihor Supruniuk</span>, odcinek podcastu „Oczy Szeroko Otwarte”, Spotify, 2024, <a href="https://creators.spotify.com/pod/profile/patrycjalapcik/episodes/57-Maniacy-z-Dniepropetrowska---Wik">https://creators.spotify.com/pod/profile/patrycjalapcik/episodes/57-Maniacy-z-Dniepropetrowska---Wiktor-Sajenko-i-Ihor-Supruniuk-e2s9suq</a> (dostęp: 11.11.2025).</p>

    <p class="bibliografia"><span class="italic">Maniacy z&nbsp;Dniepropetrowska. Zabijali i&nbsp;torturowali</span>, RMF / „Dorwać Bestię”, YouTube, 2021, <a hrefanmp-hxb0vl_="">https://www.youtube.com/watch?v=ANmP-hXb0vl</a></p>

    <p class="bibliografia"><span class="italic">The Dnepropetrovsk Maniacs</span>, Criminal Minds Wiki, <a href="https://criminalminds.fandom.com/wiki/The_Dnepropetrovsk_Maniacs">https://criminalminds.fandom.com/wiki/The_Dnepropetrovsk_Maniacs</a> (dostęp: 31.12.2025).</p>

    <p class="bibliografia"><span class="italic">The Dnepropetrovsk Maniacs</span>, „The Scary Chamber”, 2023, <a href="https://www.thescarechamber.com/the-dnepropetrovsk-maniacs/">https://www.thescarechamber.com/the-dnepropetrovsk-maniacs/</a> (dostęp: 03.10.2025).</p>

    <p class="biblio_tytul">BASEN MARTWYCH DZIECI</p>

    <p class="bibliografia"><span class="italic">In February of 2022, an Urban Explorer Made His Way into an Abandoned Laboratory</span>, Reddit / r/interestingasfuck, 2022, <a href="https://www.reddit.com/r/interestingasfuck/comments/1h459kz/in_february_of_2022_an_urban_explorer_ma">https://www.reddit.com/r/interestingasfuck/comments/1h459kz/in_february_of_2022_an_urban_explorer_made_his/</a> (dostęp: 13.10.2025).</p>

    <p class="biblio_tytul">MEKSYK KRWAWI</p>

    <p class="bibliografia">Michael Ballard, <span class="italic">The CJNG Cartel: An Intel Analyst’s Guide</span>, Global Guardian, 2023, <a href="https://www.globalguardian.com/global-digest/cjng-cartel">https://www.globalguardian.com/global-digest/cjng-cartel</a> (dostęp: 20.09.2025).</p>

    <p class="bibliografia">Jacek Marcin Raubo, <span class="italic">Kartel narkotykowy rzuca wyzwanie państwu</span>, InfoSecurity24, 2020, <a href="https://infosecurity24.pl/bezpieczenstwo-wewnetrzne/kartel-narkotykowy-rzuca-wyzwanie-panstwu">https://infosecurity24.pl/bezpieczenstwo-wewnetrzne/kartel-narkotykowy-rzuca-wyzwanie-panstwu</a> (dostęp: 07.10.2025).</p>

    <p class="bibliografia">MondarX, <span class="italic">Funky Town &ndash; Historia Najokrutniejszego Filmu w&nbsp;Internecie</span>, YouTube, 2025, <a hrefat-ncglhnmo_="">https://www.youtube.com/watch?v=aT-NcGLHnmo</a> (dostęp: 23.11.2025).</p>

    <p class="bibliografia">Alejandro Santos, <span class="italic">The Jalisco New Generation Cartel, in the Line of Fire</span>, „El País”, 2025, <a href="https://english.elpais.com/international/20250331/the-jalisco-new-generation-cartel-in-the-line-of">https://english.elpais.com/international/2025-03-31/the-jalisco-new-generation-cartel-in-the-line-of-fire.html</a> (dostęp: 16.11.2025).</p>

    <p class="bibliografia"><span class="italic">New Generation Jalisco Cartel (CJNG)</span>, National Counterterrorism Center, DNI, 2025, <a href="https://www.dni.gov/nctc/terrorist_groups/cjng.html">https://www.dni.gov/nctc/terrorist_groups/cjng.html</a> (dostęp: 02.01.2026).</p>

    <p class="biblio_tytul">PATOSTREAM W&nbsp;ROSJI</p>

    <p class="bibliografia">MaH, <span class="italic">Rosyjski youtuber skazany na 6&nbsp;lat łagru</span>, Kresy24, 2021, <a href="https://kresy24.pl/rosyjski-youtuber-skazany-na-6-lat-lagru-za-doprowadzenie-do-smierci-swojej-dziew">https://kresy24.pl/rosyjski-youtuber-skazany-na-6-lat-lagru-za-doprowadzenie-do-smierci-swojej-dziewczyny-podczas-transmisji-na-zywo/</a> (dostęp: 26.10.2025).</p>

    <p class="bibliografia">Yaron Steinbuch, <span class="italic">YouTuber Stas Reeflay Arrested</span> <span class="italic">after girlfriend dies in livestream</span> „New York Post”, 2020, <a href="https://nypost.com/2020/12/04/youtuber-arrested-after-pregnant-girlfriend-dies-in-livestream/">https://nypost.com/2020/12/04/youtuber-arrested-after-pregnant-girlfriend-dies-in-livestream/</a> (dostęp: 12.11.2025).</p>

    <p class="bibliografia"><span class="italic">Russian YouTuber Jailed for Abused Girlfriend’s Live-Streamed Death</span>, „The Moscow Times”, 2021, <a href="https://www.themoscowtimes.com/2021/04/28/russian-youtuber-jailed-for-abused-girlfriends-live-stream">https://www.themoscowtimes.com/2021/04/28/russian-youtuber-jailed-for-abused-girlfriends-live-streamed-death-a73762</a> (dostęp: 13.12.2025).</p>

    <p class="bibliografia"><span class="italic">The YouTuber Who Became a&nbsp;Murderer on Livestream</span>, „Coffeehouse Crime”, YouTube, 2025, <a hrefoyrodtrjvrk_="">https://www.youtube.com/watch?v=OYRODtrJvRk</a> (dostęp: 30.11.2025).</p>

    <p class="biblio_tytul">KANIBAL CELEBRYTA</p>

    <p class="bibliografia">AFP,<span class="italic"> Japanese Cannibal Who Walked Free Dies at 73</span>, France 24, 2022, <a href="https://www.france24.com/en/live-news/20221202-japanese-cannibal-who-walked-free-dies-age-73">https://www.france24.com/en/live-news/20221202-japanese-cannibal-who-walked-free-dies-age-73</a> (dostęp: 04.12.2025).</p>

    <p class="bibliografia">Anna Serdiukow, <span class="italic">Historia Isseiego Sagawy</span>, Gazeta.pl, 2018, <a href="https://weekend.gazeta.pl/weekend/7,177333,23691487,kanibalizm-to-jedno-z-ostatnich-na-swiecie-tabu-">https://weekend.gazeta.pl/weekend/7,177333,23691487,kanibalizm-to-jedno-z-ostatnich-na-swiecie-tabu-czy-rzeczywiscie.html</a> (dostęp: 24.10.2025).</p>

    <p class="bibliografia"><span class="italic">Interview with a&nbsp;Cannibal</span>, Vice, YouTube, 2012, <a hrefboszxa1byce_amp_rcoboszxa1byce_amp_rco="1&lt;/a"> (dostęp: 07.11.2025).</a></p>

    <p class="bibliografia"><span class="italic">Issei Sagawa &ndash; Kanibal celebryta</span>, „Skok w&nbsp;Mrok”, YouTube, 2024, <a href5h56z6xjnxc_="">https://www.youtube.com/watch?v=5h56z6xJnxc</a> (dostęp: 12.10.2025).</p>

    <p class="bibliografia"><span class="italic">Japonia: zmarł Issei Sagawa</span>, Poinformowani.pl, 2022.</p>

    <p class="bibliografia"><span class="italic">Kto chce gryza? Rozmowa z&nbsp;kanibalem Issei Sagawą</span>, Vice, 2010, <a href="https://www.vice.com/pl/article/kto-chce-gryza-rozmowa-z-kanibalem-issei-sagawa/">https://www.vice.com/pl/article/kto-chce-gryza-rozmowa-z-kanibalem-issei-sagawa/</a> (dostęp: 03.12.2025).</p>

    <p class="bibliografia"><span class="italic">Murderer, Cannibal, Celebrity: Inside the Mind of Issei Sagawa</span>, CNN, 2010, <a href="https://edition.cnn.com/2010/WORLD/asiapcf/12/07/vbs.japanese.cannibal/">https://edition.cnn.com/2010/WORLD/asiapcf/12/07/vbs.japanese.cannibal/</a> (dostęp: 12.11.2025).</p>

    <p class="biblio_tytul">UPIORNE LALKI ANATOLIJA MOSKWINA</p>

    <p class="bibliografia">William DeLong, <span class="italic">The Crimes of Anatoly Moskvin</span>, All That’s Interesting, 2025, <a href="https://allthatsinteresting.com/anatoly-moskvin">https://allthatsinteresting.com/anatoly-moskvin</a> (dostęp: 13.10.2025).</p>

    <p class="bibliografia">Romana Makówka, <span class="italic">Historia Anatolija Moskwina</span>, Antyradio, 2021, <a href="https://www.antyradio.pl/news/Wykopywal-ciala-dziewczynek-i-zmienial-je-w-lalki-z-ktorymi-mieszkal-H">https://www.antyradio.pl/news/Wykopywal-ciala-dziewczynek-i-zmienial-je-w-lalki-z-ktorymi-mieszkal-Historia-Anatolija-Moskwina-45569</a> (dostęp: 30.09.2025).</p>

    <p class="bibliografia">Kendall Ree, <span class="italic">Anatoly Moskvin:</span> <span class="italic">The Lord of the Mummies</span>, YouTube, 2021, <a hrefrojmxoz7kli_="">https://www.youtube.com/watch?v=rOJMXOz7klI</a> (dostęp: 28.11.2025).</p>

    <p class="bibliografia">Nikki Young, <span class="italic">The Doll House of Human Corpses</span>, Medium, 2011, <a href="https://medium.com/@nikyoung/the-doll-house-of-human-corpses-the-story-of-anatoly-moskvin-97ed8b361f">https://medium.com/@nikyoung/the-doll-house-of-human-corpses-the-story-of-anatoly-moskvin-97ed8b361fb2</a> (dostęp: 04.12.2025).</p>

    <p class="bibliografia"><span class="italic">Dollmaker: The Anatoly Moskvin Story</span>, Apple TV, 2021, <a href="https://tv.apple.com/us/movie/dollmakerthe-anatoly-moskvin-story/umc.cmc.1wvfw1k5bclbl2m0vytru65cn">https://tv.apple.com/us/movie/dollmakerthe-anatoly-moskvin-story/umc.cmc.1wvfw1k5bclbl2m0vytru65cn</a> (dostęp: 02.09.2025).</p>

    <p class="biblio_tytul">BRAZYLIJSKI KARNAWAŁ ŚMIERCI</p>

    <p class="bibliografia">Mairon Azevedo, <span class="italic">Análise das regras de grupos armados</span>, Wikifavelas, Dicionário de Favelas Marielle Franco, <a href="https://wikifavelas.com.br/index.php/An%C3%A1lise_das_regras_de_grupos_armados">https://wikifavelas.com.br/index.php/An%C3%A1lise_das_regras_de_grupos_armados</a> (dostęp: 11.11.2025).</p>

    <p class="bibliografia">Mairon Azevedo, <span class="italic">First Capital Command (PCC)</span>, Wikifavelas, <a href="https://wikifavelas.com.br/index.php/First_Capital_Command_(PCC)">https://wikifavelas.com.br/index.php/First_Capital_Command_(PCC)</a> (dostęp: 12.10.2025).</p>

    <p class="bibliografia">Carol Castro, <span class="italic">Como Comando Vermelho surgiu e se espalhou pelo Brasil</span>, BBC Brasil, 2025, <a href="https://www.bbc.com/portuguese/articles/cx2p9re07p9o">https://www.bbc.com/portuguese/articles/cx2p9re07p9o</a> (dostęp: 03.01.2026).</p>

    <p class="bibliografia">Guilherme Damasceno Fonseca, <span class="italic">The Use of Terrorist Tools by Criminal Organizations: The Case of the Brazilian Primeiro Comando da Capital (PCC), </span>2020, <a href="https://pt.icct.nl/article/use-terrorist-tools-criminal-organizations-case-brazilian-primeiro-comand">https://pt.icct.nl/article/use-terrorist-tools-criminal-organizations-case-brazilian-primeiro-comando-da-capital-pcc</a> (dostęp: 24.11.2025).</p>

    <p class="bibliografia"><span class="italic">Entenda como surgiu o&nbsp;Comando Vermelho</span>, G1 Globo, 2025, <a href="https://g1.globo.com/fantastico/noticia/2025/11/03/presidio-de-ilha-grande-foi-o-berco-do-comando-ve">https://g1.globo.com/fantastico/noticia/2025/11/03/presidio-de-ilha-grande-foi-o-berco-do-comando-vermelho-na-decada-de-1970.ghtml</a> (dostęp: 03.12.2025).</p>

    <p class="biblio_tytul">DZIECI Z&nbsp;KUŘIM</p>

    <p class="bibliografia">Rob Cameron, <span class="italic">Woman Who Posed as Girl Rearrested</span>, Radio Prague, 2008, <a href="https://english.radio.cz/woman-who-posed-girl-set-free-rearrested-outside-court-8596297">https://english.radio.cz/woman-who-posed-girl-set-free-rearrested-outside-court-8596297</a> (dostęp: 01.12.2025).</p>

    <p class="bibliografia">Natalia Grochal, <span class="italic">Dramat maltretowanych dzieci z&nbsp;Kurim</span>, Kroniki Dziejów, 2023, <a href="https://kronikidziejow.pl/kryminalne/dramat-maltretowanych-dzieci-z-kurim-najwiekszy-horror-kryminal">https://kronikidziejow.pl/kryminalne/dramat-maltretowanych-dzieci-z-kurim-najwiekszy-horror-kryminalny-czech/</a> (dostęp: 11.08.2025).</p>

    <p class="bibliografia">Natalia Milewska, Kamila Morzy, <span class="italic">Dzieci z&nbsp;Kurim. Najgłośniejsza sprawa kryminalna Czech</span>, Onet, 2025, <a href="https://www.onet.pl/kultura/wydawnictwo-editio/dzieci-z-kurim-najglosniejsza-sprawa-kryminalna-czech">https://www.onet.pl/kultura/wydawnictwo-editio/dzieci-z-kurim-najglosniejsza-sprawa-kryminalna-czech/g31c23h,0666d3f1 </a>(dostęp: 02.12.2025).</p>

    <p class="bibliografia"><span class="italic">Boys Don’t Cry</span>. <span class="italic">Woman Arrested in Norway for Impersonating Teen,</span> Reuters / AP, „Der Spiegel”, 2008, <a href="https://www.spiegel.de/international/europe/boys--don-t-cry-woman-arrested-in-norway-for-impersonati">https://www.spiegel.de/international/europe/boys-don-t-cry-woman-arrested-in-norway-for-impersonating-teen-a-528047.html </a>(dostęp: 12.11.2025).</p>

    <p class="bibliografia"><span class="italic">The Kurim Case</span>, odcinek podcastu „People Are the Worst”, Spotify, 2024, <a href="https://open.spotify.com/episode/1gjFKOtD1pBhXleQyOmo79">https://open.spotify.com/episode/1gjFKOtD1pBhXleQyOmo79</a> (dostęp: 12.09.2025).</p>

    <p class="biblio_tytul">KRWAWA BOGINI Z&nbsp;YERBA BUENA</p>

    <p class="bibliografia">Nick Howard, <span class="italic">The High Priestess of Blood</span>, Medium, 2024, <a href="https://nahoward111.medium.com/the-high-priestess-of-blood-d0edbceb185f">https://nahoward111.medium.com/the-high-priestess-of-blood-d0edbceb185f</a> (dostęp: 22.11.2025).</p>

    <p class="bibliografia">Tony Zavaleta, <span class="italic">Cult of Yerba Buena</span>, 2018, <a href="https://drtonyzavaleta.com/the-cult-of-yerba-buena/">https://drtonyzavaleta.com/the-cult-of-yerba-buena/</a> (dostęp: 03.11.2025).</p>

    <p class="bibliografia"><span class="italic">Aztekowie XX wieku</span>, Racjonalista, 2002, <a href="https://www.racjonalista.pl/kk.php/s,1502">https://www.racjonalista.pl/kk.php/s,1502</a> (dostęp: 13.10.2025).</p>

    <p class="bibliografia"><span class="italic">Magdalena Solis: The High Priestess of Blood</span>, Serial Killer Calendar, <a href="https://www.serialkillercalendar.com/Magdalena%20SOLIS.php">https://www.serialkillercalendar.com/Magdalena%20SOLIS.php</a> (dostęp: 19.10.2025).</p>

    <p class="bibliografia"><span class="italic">Mexican Death Cult</span>, Pop Trigger, YouTube, 2017, <a hrefstb2ozz9fig_="">https://www.youtube.com/watch?v=STb2oZZ9fIg</a> (dostęp: 02.12.2025).</p>

    <p class="biblio_tytul">LOS ZETAS</p>

    <p class="bibliografia"><span class="italic">Leaders of Los Zetas Arraigned</span>, U.S. Department of Justice, 2025, <a href="https://www.justice.gov/opa/pr/leaders-los-zetas-violent-mexican-drug-cartel-arraigned-drug-traffick">https://www.justice.gov/opa/pr/leaders-los-zetas-violent-mexican-drug-cartel-arraigned-drug-trafficking-firearm-and-money</a> (dostęp: 03.01.2026).</p>

    <p class="bibliografia"><span class="italic">Los Zetas</span>, Britannica, <a href="https://www.britannica.com/topic/Los-Zetas">https://www.britannica.com/topic/Los-Zetas</a> (dostęp: 07.10.2025).</p>

    <p class="bibliografia"><span class="italic">LOS ZETAS, Mexican Army Turned Kingpin… The History…</span>, Swamp Storiez, YouTube, 2023, <a href6y2s0w5hgsg_="">https://www.youtube.com/watch?v=6Y2s0w5hGSg</a> (dostęp: 09.10.2025).</p>

    <p class="bibliografia"><span class="italic">Mexican Police Helped Cartel Massacre 193 Migrants</span>, NPR, 2014, <a href="https://www.npr.org/2014/12/22/372579429/mexican-police-helped-cartel-massacre-193-migrants-document">https://www.npr.org/2014/12/22/372579429/mexican-police-helped-cartel-massacre-193-migrants-documents-show</a> (dostęp: 30.11.2025).</p>

    <p class="bibliografia"><span class="italic">Zetas</span>, InSight Crime, 2024, <a href="https://insightcrime.org/mexico-organized-crime-news/zetas-profile/">https://insightcrime.org/mexico-organized-crime-news/zetas-profile/</a> (dostęp: 13.09.2025).</p>

    <p class="biblio_tytul">CZEŚĆ, KOCIAKU</p>

    <p class="bibliografia">Christina Coulter, <span class="italic">Teen Told Police She Was Haunted by a&nbsp;Ghost &mdash; Then a&nbsp;Tortured Woman’s Skull Was Found in a&nbsp;Hello Kitty Doll</span>, „People”, 2025, <a href="https://people.com/hell-kitty-murder-hong-kong-11831537">025, https://people.com/hell-kitty-murder-hong-kong-11831537</a> (dostęp: 05.11.2025).</p>

    <p class="bibliografia">Aria Inthavong, <span class="italic">The Inhumane Torture of Fan Man-Yee</span>, YouTube, 2023, <a hrefrif7fbnxa1u_="">https://www.youtube.com/watch?v=rIF7fbnXA1U</a> (dostęp: 17.12.2025).</p>

    <p class="bibliografia"><span class="italic">Episode 117 &ndash; The Hello Kitty Murder</span>, „RedHanded Podcast”, 2019, <a href_="">https://podcasts.apple.com/is/podcast/episode-117-the-hello-kitty-murder-fan-man-yee/id1250599915?i=1000454714208</a> (dostęp: 30.12.2025).</p>

    <p class="bibliografia"><span class="italic">Hello Kitty Murder: The Torture of Fan Man-Ye</span>, odcinek podcastu „True Crime Cam”, Spotify, 2025, <a href="https://creators.spotify.com/pod/profile/true-crime-cam-podcast/episodes/Hello-Kitty-Murder-The-Tort">https://creators.spotify.com/pod/profile/true-crime-cam-podcast/episodes/Hello-Kitty-Murder-The-Torture-of-Fan-Man-yee-e3187bd </a>(dostęp: 22.11.2025).</p>
  </div>
</div>


<div class="calibre" id="calibre_link-24">
  <nav type="toc" id="calibre_link-228" role="doc-toc"><h2 class="calibre7">Spis treści</h2>

  <ol class="calibre8">
    <li class="calibre9"><a href="#calibre_link-25">WSTĘP</a></li>

    <li class="calibre9"><a href="#calibre_link-26">PONURA KOLACJA ARMINA MEIWESA</a></li>

    <li class="calibre9"><a href="#calibre_link-27">DZIEWCZYNA, KTÓRA WTOPIŁA SIĘ W KANAPĘ</a></li>

    <li class="calibre9"><a href="#calibre_link-28">IBADAŃSKI DOM ŚMIERCI</a></li>

    <li class="calibre9"><a href="#calibre_link-29">JAPOŃSKIE EKSPERYMENTY NA LUDZIACH</a></li>

    <li class="calibre9"><a href="#calibre_link-30">JUNKO FURUTA. 44 DNI AGONII</a></li>

    <li class="calibre9"><a href="#calibre_link-31">PIJANY PROROK SADYSTA</a></li>

    <li class="calibre9"><a href="#calibre_link-32">MASAKRA W NANKINIE</a></li>

    <li class="calibre9"><a href="#calibre_link-33">KIM JEST DR. GLOVES?</a></li>

    <li class="calibre9"><a href="#calibre_link-34">TRZECH MĘŻCZYZN, JEDEN MŁOTEK</a></li>

    <li class="calibre9"><a href="#calibre_link-35">BASEN MARTWYCH DZIECI</a></li>

    <li class="calibre9"><a href="#calibre_link-36">MEKSYK KRWAWI</a></li>

    <li class="calibre9"><a href="#calibre_link-37">PATOSTREAM W ROSJI</a></li>

    <li class="calibre9"><a href="#calibre_link-38">KANIBAL CELEBRYTA</a></li>

    <li class="calibre9"><a href="#calibre_link-39">UPIORNE LALKI ANATOLIJA MOSKWINA</a></li>

    <li class="calibre9"><a href="#calibre_link-40">BRAZYLIJSKI KARNAWAŁ ŚMIERCI</a></li>

    <li class="calibre9"><a href="#calibre_link-41">DZIECI Z KUŘIM</a></li>

    <li class="calibre9"><a href="#calibre_link-42">KRWAWA BOGINI Z YERBA BUENA</a></li>

    <li class="calibre9"><a href="#calibre_link-43">LOS ZETAS</a></li>

    <li class="calibre9"><a href="#calibre_link-44">CZEŚĆ, KOCIAKU</a></li>

    <li class="calibre9"><a href="#calibre_link-45">WYBRANA BIBLIOGRAFIA</a></li>
  </ol></nav>

  <nav type="landmarks" hidden="" id="calibre_link-229"><h1 class="calibre10">Punkty orientacyjne</h1>

  <ol class="calibre8">
    <li class="calibre9"><a type="cover" href="#calibre_link-0">Okładka</a></li>
  </ol></nav>
</div>


</body></html>
