<html>
<head>
<meta http-equiv="Content-Type" content="text/html;charset=utf-8" />
<link href="style.css" rel="stylesheet" type="text/css" />
<title>Niezwykłe początki znanych firm</title>
<script src="https://cdn.jsdelivr.net/npm/@tailwindcss/browser@4"></script>

<style>
p {
margin-left: 2px!important;
}
</style>
</head>
<body>

<div class="title-page" id="calibre_link-2">
  <h1 class="calibre3">Spis treści</h1>

  <div class="calibre4">
    <p class="section" id="calibre_link-36"><a href="#calibre_link-3" class="calibre2 pcalibre">Od autora</a></p>

    <p class="section" id="calibre_link-37"><a href="#calibre_link-4" class="calibre2 pcalibre">Wstęp</a></p>

    <p class="section" id="calibre_link-38"><a href="#calibre_link-5" class="calibre2 pcalibre">„Naciśnij przycisk, a&nbsp;my zrobimy resztę”, czyli Kodak i&nbsp;popularyzacja fotografii</a></p>

    <p class="section" id="calibre_link-39"><a href="#calibre_link-6" class="calibre2 pcalibre">Żyletka &ndash; ostry uśmiech historii, czyli o&nbsp;olśnieniu K.C.&nbsp;Gillette,a</a></p>

    <p class="section" id="calibre_link-40"><a href="#calibre_link-7" class="calibre2 pcalibre">Sztuka sprzedaży przyjemności, czyli o&nbsp;gumowej fortunie Wrigleya</a></p>

    <p class="section" id="calibre_link-41"><a href="#calibre_link-8" class="calibre2 pcalibre">Składnik numer 5, czyli od liści koki do napoju numer 1</a></p>

    <p class="section" id="calibre_link-42"><a href="#calibre_link-9" class="calibre2 pcalibre">Kwakierski upór i&nbsp;wojna o&nbsp;innowację, czyli o&nbsp;czekoladzie Cadbury (i&nbsp;innych)</a></p>

    <p class="section" id="calibre_link-43"><a href="#calibre_link-10" class="calibre2 pcalibre">Jakość ważniejsza niż cena, czyli o&nbsp;sukcesie przetwórcy żywności</a></p>

    <p class="section" id="calibre_link-44"><a href="#calibre_link-11" class="calibre2 pcalibre">Czysty biznes, czyli o&nbsp;rentownej sterylności</a></p>

    <p class="section" id="calibre_link-45"><a href="#calibre_link-12" class="calibre2 pcalibre">Kolor pieniędzy, czyli o&nbsp;fortunie zrobionej na farbach do włosów</a></p>

    <p class="section" id="calibre_link-46"><a href="#calibre_link-13" class="calibre2 pcalibre">Jak ocaliłem swój kraj, czyli o&nbsp;stworzeniu modelu współczesnych finansów</a></p>

    <p class="section" id="calibre_link-47"><a href="#calibre_link-14" class="calibre2 pcalibre">Bibliografia</a></p>

    <p class="section" id="calibre_link-48"><a href="#calibre_link-15" class="calibre2 pcalibre">Zdjęcia</a></p>
  </div>
</div>


<div class="title-page" id="calibre_link-3">
  <h1 class="calibre5"><a href="#calibre_link-2" class="calibre2">OD AUTORA</a></h1>

  <p class="xi">Pewnego mroźnego marcowego poranka zadzwonił do mnie Profesor Michał Kopczyński z&nbsp;Instytutu Historycznego Uniwersytetu Warszawskiego. Rozmawialiśmy o&nbsp;moim krótkim pobycie w&nbsp;Ameryce Łacińskiej. To stamtąd pochodzą m.in. ziemniaki, kakao, papryka, guma do żucia, pomidory, liście koki. Profesor Kopczyński natchnął mnie w&nbsp;tej rozmowie do poczytania o&nbsp;historii gospodarczej i&nbsp;korzeniach kapitalizmu na przykładzie powstawania firm w&nbsp;USA.&nbsp;Okazało się, że przeżyłem fascynującą przygodę, czytając książki i&nbsp;tworząc teksty do niniejszej publikacji. Mam nadzieję, że i&nbsp;Państwo zakosztujecie tej fascynacji, odkrywając na nowo niecodzienne, a&nbsp;nawet nieoczekiwane koleje losu, które doprowadziły do powstania kilku potężnych korporacji. Muszę przyznać, że gdyby Profesor Kopczyński do mnie wtedy nie zadzwonił, książka, którą właśnie macie przed sobą, prawdopodobnie nigdy by nie powstała. Podobnie jak nie zainteresowałbym się historią gospodarczą, historią przedsiębiorczości i&nbsp;ekonomią bez spotkania z&nbsp;Michałem Kopczyńskim, kiedy w&nbsp;2002 roku, jako student drugiego roku historii Uniwersytetu Warszawskiego, przyszedłem do niego na pierwsze zajęcia. Chciałbym za to teraz serdecznie podziękować. Jestem też wdzięczny Joannie Ryńskiej, za lekturę tekstu i&nbsp;celne uwagi, Jankowi Fabisiakowi, za cenne rady i&nbsp;pomoc z&nbsp;trudnymi kwestiami związanymi w&nbsp;szczególności z&nbsp;życiorysem J.P.&nbsp;Morgana oraz moim najbliższym &ndash; dziękuję za cierpliwość, wyrozumiałość i&nbsp;wsparcie.</p>

  <p class="x5-txt">Książka ta w&nbsp;moim zamierzeniu miała być lekką i&nbsp;przyjazną Czytelnikowi publikacją. Nie chciałem tworzyć grubej lektury naukowej, ale raczej zainspirować odbiorcę. Chylę głowę przed autorami wnikliwych i&nbsp;precyzyjnych naukowych monografii, lecz od początku miałem zamiar nadać tej publikacji formę bliższą artykułom prasowym czy tekstom popularnonaukowym. Korzystałem jednak z&nbsp;wielu monografii w&nbsp;trakcie pisania i&nbsp;starałem się dokładnie i&nbsp;wnikliwie przeanalizować temat. Za wszelkie braki przepraszam. Wasze uwagi są zawsze mile widziane.</p>

  <p class="x5-txt">Sergiusz Prokurat</p>
</div>


<div class="title-page" id="calibre_link-4">
  <h1 class="calibre5"><a href="#calibre_link-2" class="calibre2">WSTĘP</a></h1>

  <p class="xi">„Historycy i&nbsp;ekonomiści, jeśli zechcą, razem mogliby udać się na interesującą i&nbsp;wartościową z&nbsp;punktu widzenia nauki wycieczkę” &ndash; tak rozpoczyna swój znany artykuł <span class="em">Creative Response in Economic History</span> z&nbsp;1947 roku Joseph Schumpeter, austriacki ekonomista i&nbsp;badacz przedsiębiorczości. Faktycznie, jednostka ludzka od początków dziejów inspirowała badaczy. W&nbsp;całej dotychczasowej historii ludzkości to jednostki odpowiadają za powstanie najróżniejszych pomysłów, idei. Stoją zarówno za sukcesami, jak i&nbsp;porażkami najróżniejszych przedsięwzięć. To ich decyzje, działania ukształtowały nasz świat, w&nbsp;takiej postaci, w&nbsp;jakiej go teraz znamy i&nbsp;postrzegamy.</p>

  <p class="x5-txt">Wielu historyków i&nbsp;ekonomistów jest czynnie zaangażowanych w&nbsp;badania nad przedsiębiorczością. Historia gospodarcza opisuje sposoby pracy, kwalifikacje, narzędzia, wykorzystywane surowce i&nbsp;inne zasoby na przełomach wieków. Ekonomia z&nbsp;kolei skupia się na decyzjach dotyczących teraźniejszości i&nbsp;szacuje długoterminowe skutki, wartość innowacji, zawsze pytając, w&nbsp;jaki sposób przedsiębiorczość funkcjonuje i&nbsp;przyczynia się do rozwoju gospodarczego. Już z&nbsp;rozważań ekonomistów klasycznych wynika, iż sama akumulacja bogactwa, które często nazywa się kapitałem, jest procesem ciągłym, zależnym od podjętych w&nbsp;przeszłości decyzji, przy tym będącym jednocześnie głównym czynnikiem postępu gospodarczego. Kapitał taki często jest personalizowany, wyobrażany w&nbsp;formie pieniędzy lub dóbr materialnych. W&nbsp;najczystszej, transparentnej i&nbsp;szeroko dostępnej formie przybiera jednak postać wynalazków czy technologii. Takim przykładem wynalazku jest alfabet, który może być uznawany za jedną z&nbsp;pierwszych technologii komunikacyjnych, dzięki której istnieje możliwość przekazania i&nbsp;magazynowania informacji, przyspieszających zarówno rozwój techniki, jak i&nbsp;sam rozwój gospodarczy. Bezpośrednią konsekwencją wynalezienia alfabetu jest bowiem wynalezienie druku, który efektywnie upowszechniał wiedzę i&nbsp;edukację, co przełożyło się na dalsze wynalazki, takie jak ukazanie się prasy. Technologia przypomina więc kulę śnieżną, która puszczona ze szczytu góry nabiera z&nbsp;czasem wielkości i&nbsp;szybkości. Sama kula wymaga jednak warunków, czyli śniegu, oraz, jako że nic nie dzieje się samo, kogoś, kto się nią zajmie i&nbsp;wtoczy na szczyt &ndash; potrzebuje właściwych osób.</p>

  <p class="x5-txt">Przyjęło się, iż to naukowcy, dzięki swoim badaniom, stoją za zmianami technologicznymi. Ale jeżeli cofniemy się w&nbsp;czasie, to zauważymy, że podczas rewolucji przemysłowej pojawiła się grupa jednostek, która wymyślała maszyny, unikalne produkty czy niedostępne wcześniej usługi, zazwyczaj dysponując niewielką wiedzą naukową. Ich kreatywność, energia i&nbsp;zapał, poparte licznymi XIX-wiecznymi przeobrażeniami społecznymi, które doprowadziły do powstania kapitalizmu, stworzyło realia, w&nbsp;ramach których każdy mógł próbować swoich sił na rynku. Dogodne warunki ukształtowały się przede wszystkim w&nbsp;XIX wieku w&nbsp;USA oraz, w&nbsp;pewnej mierze, w&nbsp;części Europy Zachodniej. Powstało w&nbsp;tych krajach środowisko instytucjonalne, które kształtowało właściwe bodźce dla jednostek. To też sprawiło, że do USA w&nbsp;poszukiwaniu życiowej szansy emigrowało w&nbsp;XIX i&nbsp;XX wieku mnóstwo osób, w&nbsp;tym także Polacy, tacy jak Maksymilian Faktorowicz, założyciel Max Factor.</p>

  <p class="x5-txt">Ludzie, zwani dziś<span class="em"> selfmade man</span>, łączący umiejętności przedsiębiorcy i&nbsp;wynalazcy w&nbsp;jednej osobie, zmienili nasz świat i&nbsp;stworzyli wiele nowych, nieznanych wcześniej, urządzeń, produktów, usług. To oni odpowiadają za nabieranie prędkości przez kulę śnieżną technologii. Zwłaszcza XIX wiek to pierwsza w&nbsp;historii prawdziwa eksplozja wynalazków, które odmieniły ludzkie życie. Wspomniany Schumpeter pisał, że to postać przedsiębiorcy, który trafnie zamienia nowy pomysł bądź wynalazek w&nbsp;innowację (gdy udaje się ją skutecznie sprzedać na rynku), jest kluczowym źródłem zmian, zarówno obecnych, jak i&nbsp;tych w&nbsp;przeszłości. Przejście od etapu pomysłu, przez etap innowacji i&nbsp;dyfuzji, czyli popularyzacji nie jest zresztą łatwe i&nbsp;&ndash; cytując Schumpetera &ndash; wymaga określonych działań: „producent w&nbsp;razie potrzeby wychowuje konsumentów; uczy ich niejako pożądania przedmiotów nowych lub przedmiotów pod takim czy innym względem odmiennych od tych, które przyzwyczaili się konsumować<span class="em">”</span>. Na to samo wskazywał Henry Ford, założyciel Ford Motors, podkreślając, że gdyby zapytał klientów, czego potrzebują, to powiedzieliby, że… szybszego konia. W&nbsp;końcu skąd mieliby wiedzieć, czym właściwie jest samochód?</p>

  <p class="x5-txt">W&nbsp;XIX wieku przesiębiorcy wymyślali nowe i&nbsp;niesamowite sposoby używania dostępnych technologii oraz sami próbowali odkrywać nowe. Choć dziś ich nazwiska są symbolem gigantycznych korporacji, kiedyś byli to ludzie z&nbsp;krwi i&nbsp;kości, z&nbsp;własnymi problemami, marzeniami. Przy odrobinie szczęścia, będąc w&nbsp;odpowiednim miejscu i&nbsp;czasie w&nbsp;XIX&nbsp;wieku można było porozmawiać o&nbsp;fotografii w&nbsp;plenerze z&nbsp;zafascynowanym amatorem zdjęć, Georg’em Eastmanem, założycielem firmy Kodak, kupić mieszankę wina z&nbsp;dziwnymi składnikami (np.&nbsp;liściami koki) od aptekarza Roberta Wooda Johnsona, w&nbsp;przyszłości właściciela Johnson&amp;Johnson, czy chleb z&nbsp;piekarni od młodego Eugène’a&nbsp;Schuellera, zanim został chemikiem i&nbsp;założył L’Oréal. Będąc w&nbsp;sklepie, można było przypadkiem wpaść na H.J.&nbsp;Heinza, jeżdżącego od sklepu do sklepu, aby poprawić ekspozycję produktów. Na ulicy łatwo było o&nbsp;gazetę lub mydło od Williama Wrigleya, zanim założył on firmę oferującą gumę do żucia. Kupić można było także jednorazowy korek od przedstawiciela handlowego, nazywającego się King Camp Gillette, który ostatecznie zbił majątek na maszynkach do golenia. W&nbsp;małej kawiarni Cadbury można było napić się herbaty, kawy lub nowości w&nbsp;Europie, napoju z&nbsp;kakaowca, zanim firma stała się potentatem czekolady. Tylko J.P.&nbsp;Morgan pochodził z&nbsp;zamożnej rodziny bankierów. Większość przedsiębiorców musiała walczyć o&nbsp;swój sukces.</p>

  <p class="x5-txt">Nie było im łatwo. Wiek XIX był jednocześnie okresem przerażającym i&nbsp;fascynującym. Bez wątpienia inny niż obecnie był poziom wykształcenia jednostek i&nbsp;obiegu informacji. W&nbsp;pewnym sensie trudno nie zgodzić się z&nbsp;opinią, jaką o&nbsp;życiu w&nbsp;1882 roku wygłasza w&nbsp;filmie <span class="em">Milion sposobów jak zginąć na Zachodzie</span> zabawny nieudacznik Albert: „Żyjemy w&nbsp;fatalnym miejscu i&nbsp;czasie. Wszystko co nie jest Tobą, chce Cię zabić. Wyjęci spod prawa, pijacy, wzgardzone kobiety, wygłodniałe bestie, zarazy takie jak cholera, ciężkie i&nbsp;lekkie rany, pogoda. A&nbsp;jak już przeżyjesz to wszystko, to wiesz, kto Cię zakatrupi? Lekarz!”. Faktycznie, średnia długość życia w&nbsp;1850 roku to ok.&nbsp;40 lat. Oczywiście zależała ona nie tylko od warunków zdrowotnych, ale na niską średnią długość życia wpływa przede wszystkim wysoka śmiertelność dzieci, głównie niemowląt, i&nbsp;to ona tak zaniża ten wskaźnik. Brak higieny, czyli mycia rąk w&nbsp;szpitalach, miał fatalne skutki. Ponadto nie wszędzie był prąd i&nbsp;oświetlenie, dopiero odkryto właściwości ropy naftowej i&nbsp;co z&nbsp;tego, że Thomas Alva Edison zaprojektował żarówkę &ndash; w&nbsp;końcu mówimy o&nbsp;okresie sprzed popularyzacji ogniw wolframowych!. Mało kto ich używał &ndash; w&nbsp;użyciu były raczej świece. Nie było telefonu, radia, telewizji, samochodu. Dopiero w&nbsp;połowie XIX wieku pojawił się rower. W&nbsp;bólach rodziły się idee komunizmu, nacjonalizmu, feminizmu, liberalizmu. Gdy Karol Darwin ogłosił dzieła naukowe: <span class="em">O&nbsp;powstaniu gatunków</span> i&nbsp;<span class="em">O&nbsp;pochodzeniu człowieka</span>, dowodząc, że świat powstał drogą stopniowego rozwoju i&nbsp;przemian organizmów prostych w&nbsp;coraz bardziej złożone, nastąpiło trzęsienie ziemi dla tradycyjnej mentalności, opartej na religii.</p>

  <p class="x5-txt">Wiek XIX był także okresem szansy. Nauka i&nbsp;nowe technologie niosły ze sobą pozytywne przemiany społeczne, takie jak powstanie nowych i&nbsp;ogromnych miast. Poprawa warunków sanitarnych i&nbsp;odkrycia w&nbsp;dziedzinie medycyny, w&nbsp;szczególności wykorzystanie anestezji i&nbsp;sterylizacji narzędzi medycznych, zwiększyły szanse w&nbsp;przypadku operacji chirurgicznych. Wodociągi, kanalizacja oraz publiczne oświetlenie znacząco poprawiły jakość życia w&nbsp;miastach. Maszyna do szycia i&nbsp;maszyna do pisania zaczęły otwierać nowe możliwości zatrudnienia dla kobiet, których kariera przed kapitalizmem ograniczała się do domu i&nbsp;opieki nad dziećmi. W&nbsp;XIX wieku podróże stały się szybsze, wygodniejsze i&nbsp;bardziej dostępne dla większej rzeszy ludzi, którzy mogli płacić niższą cenę. Wszystkie artykuły pierwszej potrzeby potaniały dzięki masowej produkcji ubrań, żywności, środków higieny. Samochód, który był nowością w&nbsp;1895&nbsp;roku, do 1910&nbsp;roku miał już szerokie zastosowanie, doprowadził do powstania stacji paliwowych, świateł na drogach oraz systemów tras szybkiego ruchu, sieci moteli i&nbsp;przydrożnego zakwaterowania oraz przydrożnych knajp. Dzięki elektryczności upowszechniły się takie wynalazki, jak: telefon, fonograf, oświetlenie elektryczne, lodówka oraz inne urządzenia domowe. Polityka i&nbsp;stosunki międzynarodowe także były kształtowane przez technologię, czego przykładem jest położenie 5&nbsp;sierpnia 1858 roku pierwszego podmorskiego kabla telegraficznego o&nbsp;długości 3745&nbsp;km łączącego Wielką Brytanię z&nbsp;Ameryką. Pozwoliło to na stworzenie w&nbsp;przyszłości stałego połączenia pomiędzy Europą a&nbsp;„Nowym Światem”. Pierwszy telegram, jaki został nadany do Ameryki, brzmiał: „Europa i&nbsp;Ameryka zostały połączone telegraficznie. Chwała Bogu na wysokościach. Pokój na Ziemi ludziom dobrej woli”.</p>

  <p class="x5-txt">W&nbsp;miarę jak powstawały pierwsze wieżowce, styl życia ulegał znacznym przemianom. Przedsiębiorcy natomiast nigdy nie mogli poprzestać na wymyśleniu jednego genialnego pomysłu, idei bądź wynalazku. Z&nbsp;biegiem lat trzeba było wymyślać kolejne nowości, aby utrzymać się na rynku i&nbsp;doprowadzić do dalszego rozwoju firmy. Jedno jest pewne &ndash; nigdy nie jest za późno na własny biznes. Potrzebne są pasja, determinacja i&nbsp;upór oraz trochę szczęścia, co pokazują historie zawarte w&nbsp;niniejszej książce.</p>
</div>


<div class="title-page" id="calibre_link-5">
  <h1 class="calibre5"><a href="#calibre_link-2" class="calibre2">„NACIŚNIJ </a><br class="calibre4" /><a href="#calibre_link-2" class="calibre2">PRZYCISK, </a><br class="calibre4" /><a href="#calibre_link-2" class="calibre2">A&nbsp;MY ZROBIMY </a><br class="calibre4" /><a href="#calibre_link-2" class="calibre2">RESZTĘ”</a><br class="calibre4" /><br class="calibre4" /><a href="#calibre_link-2" class="calibre2"><span class="m-srednia">CZYLI</span> </a><a href="#calibre_link-2" class="calibre2"><span class="marka">KODAK</span></a><br class="calibre4" /><a href="#calibre_link-2" class="calibre2">I&nbsp;POPULARYZACJA</a><br class="calibre4" /><a href="#calibre_link-2" class="calibre2"><span class="m-srednia">FOTOGRAFII</span></a></h1>
</div>


<div class="title-page" id="calibre_link-16">
  <p class="x5-txt" id="calibre_link-49">&nbsp;</p>

  <p class="y">Dziś fotografia &ndash; „rysowanie za pomocą światła” &ndash; to nie tylko zapis wybranego obiektu, ale przede wszystkim wizualny język współczesności. Jest dostępny dla wszystkich, od doświadczonych profesjonalistów ze świetnym sprzętem po okazjonalnych „cykaczy” z&nbsp;aparatem w&nbsp;telefonie komórkowym. Czy taką wizję świata miał pewien trzydziestolatek, taszczący na prywatną wycieczkę całe wyposażenie profesjonalnego fotografa? To niewykluczone, gdyż swą determinacją doprowadził do tego, że każdy może robić zdjęcia. Nazywał się George Eastman i&nbsp;był twórcą firmy Kodak.</p>

  <p class="x4-wstepny-cytat"><span class="em">NAUCZYŁEM SIĘ, ŻE TRZEBA<br class="calibre4" /> BYĆ NIE TYLKO SILNYM,<br class="calibre4" /> ALE I&nbsp;NIEUSTRASZONYM<br class="calibre4" /> CZŁOWIEKIEM, ABY STAĆ SIĘ<br class="calibre4" /> FOTOGRAFEM.</span></p>

  <p class="t3">GEORGE EASTMAN</p>

  <p class="x4-wstepny-cytat1" id="calibre_link-50">(1854&ndash;1932)</p>
</div>


<div class="title-page" id="calibre_link-17">
  <p class="xi">Ponieważ pamięć ludzka jest zawodna, każdy bezcenny moment w&nbsp;życiu przemija bezpowrotnie i&nbsp;powoli ulega zapomnieniu. Fotografia znajduje klucz do zatrzymania czasu, zapisując wybraną chwilę i&nbsp;pozwalając ją odtwarzać w&nbsp;nieskończoność. Czyż nie jest niezwykłe posiadanie zdjęcia rodziców z&nbsp;okresu ich dzieciństwa? Fotografując osobę, oferujemy jej na własność konkretną chwilę, magicznie utrwalony fragment czasu…</p>

  <p class="x5-srodtytul">DLACZEGO KOCHAMY FOTOGRAFIĘ</p>

  <p class="xi">Zarejestrowane zdjęcie to rzeczywistość kształtowana w&nbsp;dużej mierze przez fotografa, a&nbsp;robienie zdjęć jest jednoznaczne z&nbsp;przywłaszczaniem sobie fotografowanego obiektu lub zagarnięciem interpretacji wybranej chwili. Być może z&nbsp;tego powodu niektóre ludy pierwotne wierzyły, że fotografia kradnie ludzką duszę. W&nbsp;naszej kulturze istnieje głębokie przekonanie, że jest to czynność agresywna &ndash; dlatego, robiąc zdjęcie, wypada pytać o&nbsp;pozwolenie. W&nbsp;filmie <span class="em">Bliżej</span> (ang.&nbsp;<span class="em">Closer</span>) z&nbsp;2004 roku fotografka Anna, grana przez Julię Roberts, wspomina, że pożycza ona ludzkie dusze od osób przez nią fotografowanych.</p>

  <p class="x5-txt">Pojęcie „fotografia” pojawiło się w&nbsp;połowie XIX wieku. Nowa technika „rysowania światłem” była nie tylko odpowiedzią na kryzys malarstwa, ale także wyłaniającym się całkiem nowym rynkiem. Dwaj słynni malarze-wynalazcy Daguerre i&nbsp;Talbot byli przekonani, że nowa technologia wykracza poza to, co może przedstawić malarz oraz jest w&nbsp;stanie odwzorować rzeczywistość w&nbsp;sposób artystyczny. Rozwój fotografii powitano entuzjastycznie, gdyż poszerzała ona przekazywane informacje o&nbsp;obrazy oraz generowała wrażenia zmysłowe. Spełniała też potrzebę, której dokładne wyrażenie przychodziło ludziom z&nbsp;trudem. Ilustruje to list Elisabeth Barrett, angielskiej poetki z&nbsp;czasów wiktoriańskich, do Mary Rusell Mitford, napisany w&nbsp;1843 roku: „Bardzo chciałabym mieć taką pamiątkę każdej drogiej mi istoty na świecie. Nie podobieństwo samo jest w&nbsp;takich przypadkach cenne &ndash; ale skojarzenie i&nbsp;poczucie bliskości… fakt, że nawet cień rzucony przez kogoś leży tam utrwalony na wieki! Na tym, jak sądzę, polega uświęcająca rola portretów &ndash; i&nbsp;nie objawiam żadnej potwornej cechy charakteru, przeciwko której tak gwałtownie protestują moi bracia &ndash; gdy mówię, że wolałabym raczej mieć taką pamiątkę po kimś, kogo bardzo kochałam, niż najszlachetniejsze dzieło artystyczne, jakie kiedykolwiek stworzono”.</p>

  <p class="x5-srodtytul">NAJPIERW BYŁY URZĄDZENIA</p>

  <p class="xi">Aparat fotograficzny, pomimo wielu modyfikacji, jest zasadniczo zwyczajnym pudełkiem z&nbsp;małym otworem, przez który do środka wpada światło, tworząc na tylnej ściance pudełka obraz. Choć nowoczesne urządzenia to nagromadzenie coraz bardziej zaawansowanych rozwiązań technologicznych &ndash; np.&nbsp;precyzyjne soczewki o&nbsp;dużej jasności czy błona światłoczuła (a&nbsp;w&nbsp;przypadku aparatów cyfrowych, elektroniczny przetwornik obrazu) &ndash; sama konstrukcja aparatu fotograficznego nie zmieniła od czasów swojego prekursora &ndash; ciemni optycznej, zwanej też ciemną komnatą (łac.&nbsp;<span class="em">camera obscura</span>).</p>

  <p class="x5-srodtytul1">ZACZĘŁO SIĘ OD EUKLIDESA</p>

  <p class="xi">Historia ciemni optycznej sięga czasów starożytnej Grecji. Euklides (365&ndash;300&nbsp;r. p.n.e.), w&nbsp;dziele <span class="em">Optyka</span>, opisał właściwości rozchodzącego się światła po linii prostej. Tematykę powstawania obrazu poprzez <span class="em">camera obscura </span>zgłębiali uczeni z&nbsp;Chin, Grecji i&nbsp;państw Bliskiego Wschodu, ale pierwszy opis ciemni pojawił się najprawdopodobniej w&nbsp;1021 roku, w&nbsp;pracy <span class="em">Al-Manzir</span> (<span class="em">Optyka</span>) znakomitego arabskiego matematyka, Alhazena (Ibn al-Hajsam) z&nbsp;Basry. Zauważył on prostą zależność &ndash; im mniejszy otworek tym &ndash; mimo mniejszej ilości światła &ndash; wyraźniejszy obraz. Jako pierwszy skonstruował ciemnię optyczną, która przez stulecia służyła szarlatanom i&nbsp;magikom do triku pokazywania ruchomych obrazów. Stanowiła też wyzwanie dla uczonych, choć błyskotliwe umysły w&nbsp;kolejnych epokach wiedziały już, na czym polega ta magia.</p>

  <p class="x5-srodtytul1">ŚREDNIOWIECZE OBSERWACJE</p>

  <p class="xi">W&nbsp;roku 1267, mnich i&nbsp;filozof Roger Bacon, który w&nbsp;wolnym czasie winił diabła za całe zło świata, jako pierwszy zauważył, że za pomocą ciemni można zobaczyć, co się dzieje poza nią. „Ojciec optyki” &ndash; miano to Bacon zawdzięczał swym doświadczeniom z&nbsp;rozpraszaniem światła przez pryzmaty &ndash; w&nbsp;dziele <span class="em">Perspectiva </span>pisał o&nbsp;<span class="em">camera obscura</span>: „Możemy zobaczyć, co tylko nam się podoba, a&nbsp;zarazem wszystko, co dzieje się w&nbsp;domu czy na ulicy. Wszyscy, którzy będą patrzeć, ujrzą obraz, który będzie wyglądał jak prawdziwy. Ale gdy tylko zechcą zbliżyć się do obrazu, okazuje się, że nie mogą znaleźć tego, co widzieli, a&nbsp;obraz był zaledwie złudzeniem”. Działanie komnaty opisuje też Leonardo da Vinci (1452&ndash;1519), w&nbsp;dziele <span class="em">Codex Atlanticus</span>:<span class="em"> „</span>Gdy fronton domu lub krajobraz jest oświetlony słońcem, a&nbsp;w&nbsp;zaciemnionej ścianie znajdującej się naprzeciw domu uczyni się otwór, to oświetlone przedmioty będą wysyłać przez ten otwór swój obraz i&nbsp;obraz ten będzie odwrócony<span class="em">”</span>. Nadal jednak ludzkość miała do czynienia z&nbsp;urządzeniem optycznym rozmiarów, bagatela, komnaty (jak sama nazwa wskazuje).</p>

  <p class="x5-srodtytul">NARESZCIE MNIEJSZY PRZYRZĄD</p>

  <p class="xi">Kompresja rozmiarów nastąpiła w&nbsp;XVII wieku i&nbsp;była zasługą Johanna Zahna, który poza tym &ndash; co jest bardziej spektakularne &ndash; zastosował wymienne soczewki, dzięki którym był w&nbsp;stanie regulować głębię ostrości. Zahn innowację tę przeznaczał głównie dla artystów i&nbsp;malarzy, którzy mogliby wyświetlać obraz malowanej perspektywy na płótnie i&nbsp;dzięki temu potrafiliby lepiej odwzorować jego piękno. Przypuszcza się, że sławne z&nbsp;fotograficznej dokładności weneckie płótna Canaletta powstały właśnie dzięki <span class="em">camera obscura</span>. Pomysł ten pojawił się jednak znacznie wcześniej. Giovanni Battista della Porta (1535&ndash;1615), skandalista, który trafił nawet przed sąd papierski, w&nbsp;swym wielotomowym dziele <span class="em">Magiea naturalis sive de miraculis rerum naturalium </span>(1558), opisującym cuda i&nbsp;czary tamtych czasów, zachęcał malarzy do wykorzystania techniki celem usprawnienia ich malowideł: „Jeżeli nie umiesz malować, możesz naszkicować wyświetlany obraz za pomocą ołówka. Wystarczy potem nałożyć kolory. (…) Dla każdej zręcznej osoby jest to bardzo proste” &ndash; pisał della Porta.</p>

  <p class="x5-txt">Innym porywającym tłumy procesem były eksperymenty jezuity Athanasiusa Kirchera (1602&ndash;1680). Stworzył on „latarnię magiczną”, opisaną w&nbsp;1646 roku w&nbsp;<span class="em">Ars Magica Lucis et Umbrae </span>(<span class="em">Wielka sztuka światła i&nbsp;cienia</span>), dzięki której można było wyświetlać powiększony obraz. Jednak na pierwszy obraz <span class="strong">utrwalony</span> przy użyciu <span class="em">camera obscura</span> trzeba było czekać aż do 1826 roku.</p>

  <p class="x5-srodtytul">MEANDRY UTRWALANIA OBRAZU &ndash; DŁUGO, DROGO, NIEPEWNIE…</p>

  <p class="xi">Zaczęło się w&nbsp;1790 roku. Dwaj naukowcy, Thomas Wedgwood i&nbsp;młody angielski chemik Humphry Davy, wykorzystując skórę pokrytą azotanem srebra, otrzymali obraz fotograficzny w&nbsp;odwróconej skali tonalnej &ndash; pierwsze, dokładnie odzwierciedlające rzeczywistość, negatywy fotograficzne. Można było je przez kilka minut oglądać w&nbsp;ciemni, ale nie udało się ich utrwalić. Pozostała praca Wedgwooda <span class="em">Sprawozdanie o&nbsp;metodzie odbijania obrazów ze szkła i&nbsp;sporządzania sylwetek w&nbsp;</span>camera obscura. Wkrótce po jej opublikowaniu Wedgwood zmarł, a&nbsp;Davy wrócił do chemii.</p>

  <p class="x5-srodtytul1">W&nbsp;POSZUKIWANIU NOŚNIKA</p>

  <p class="xi">Problemem była trwałość obrazu. Kiedy w&nbsp;1816 roku Joseph Niépce, francuski nauczyciel i&nbsp;były oficer&nbsp;armii napoleońskiej, zaczął prace nad zrobieniem zdjęcia z&nbsp;okna swojej pracowni w&nbsp;Le Gras koło Chalon, nie miał pojęcia, że zajmą mu aż 10 lat. Po zbudowaniu <span class="em">camera obscura</span>, próbował utrwalić rzeczywistość na „nośniku” pokrytym substancją światłoczułą &ndash; jak wynika z&nbsp;listów jego przyrodniej siostry, nośnikiem na początku był papier. Niépce zmagał się z&nbsp;tymi sami problemami co Wedgwood i&nbsp;Davy &ndash; nie dość, że obrazy stanowiły negatywy, to jeszcze były nietrwałe. Sukces przyszedł w&nbsp;1826 roku, po zmianie „nośnika” (metalowa płytka) i&nbsp;substancji światłoczułej (asfalt syryjski). Asfalt syryjski, w&nbsp;miejscach wystawionych przez 10 godzin na działanie światła słonecznego, twardniał. Zmywając olejkiem lawendowym część nienaświetloną, Joseph Niépce uzyskał pierwsze historyczne zdjęcie, przedstawiające jego pracownię. Niépce zaproponował dla owej techniki nazwę „heliografia” &ndash; pisanie słońcem. Po roku powstało pierwsze zdjęcie człowieka, jednak, ze względu na konieczność kilkugodzinnego pozowania, jakość zdjęcia była daleka od zadowalającej. Joseph Niépce nie umiał też właściwie wytłumaczyć procesu, dzięki któremu powstały jego zdjęcia. Odmówiono mu więc splendoru wynalazcy fotografii. Poszukiwał zatem dalej.</p>

  <p class="x5-txt">W&nbsp;1829 roku rozpoczął współpracę z&nbsp;bogatym przedsiębiorcą, malarzem i&nbsp;wynalazcą, Louisem Daguerre’em. Daguerre eksperymentował z&nbsp;<span class="em">camera obscura</span>, gdyż marzyło mu się opracowanie tańszej metody pokazywania rzeczywistości. Wynalazcy poznali się, kupowali bowiem soczewki u&nbsp;tego samego dostawcy &ndash; firmy Vincent and Charles Chevalier. Po początkowym okresie nieufności zdecydowali się na podpisanie umowy o&nbsp;współpracę. Daguerre okazał się atrakcyjnym partnerem, gdyż znał osobiście francuskiego chemika Jeana-Baptiste Dumasa, który umożliwił wynalazcom wykorzystanie jego dobrze wyposażonego laboratorium. Próby wspólnego ulepszenia heligorafów spełzły na niczym, powstała natomiast <span class="em">physautotypia</span>. Był to proces, w&nbsp;którym jako substancji światłoczułej używa się olejku lawendowego, a&nbsp;dzięki wywoływaniu obrazu oparami kerozenu otrzymuje się od razu obraz pozytywowy. Po śmierci Niépce’a&nbsp;w&nbsp;1833 roku, Daguerre rozwinął nowy sposób zapisywania obrazów, skracając potrzebny do pozowania czas trwania w&nbsp;bezruchu do kwadransa.</p>

  <p class="x5-srodtytul1">KRÓTKA HISTORIA DAGEROTYPU</p>

  <p class="xi">W&nbsp;roku 1838 Daguerre zaczął się liczyć w&nbsp;świecie artystycznym &ndash; zaczęto mówić o&nbsp;wynalezionej przez niego przełomowej technice utrwalania obrazu. Dzięki wykorzystaniu warstwy jodku srebra, nałożonej na posrebrzoną płytkę miedzianą wystawioną w&nbsp;światłoszczelnej kamerze optycznej na działanie świetlnego obrazu przedmiotów, obraz był od razu pozytywem. Czas ekspozycji wynosił kilkadziesiąt minut, a&nbsp;zdjęcie pokazywało się po umieszczeniu płytki w&nbsp;oparach rtęci. Rtęć osadzała się na płytce w&nbsp;miejscach szczególnie naświetlonych, więc usunięcie zbędnego jodku srebra i&nbsp;utrwalenie obrazu w&nbsp;wodnym roztworze tiosiarczanu sodu dawało czytelny obraz. Miejsca powlekane rtęcią były mocno matowe i&nbsp;tworzyły czytelny obraz fotografowanego przedmiotu. Nowe obrazy nazwano &ndash; od nazwiska wynalazcy &ndash; dagerotypami. Oficjalnie Akademia Nauk i&nbsp;Sztuk Pięknych w&nbsp;Paryżu ogłosiła powstanie przełomowego wynalazku autorstwa Louisa Jacquesa Mande’a&nbsp;Daguerre’a&nbsp;19 sierpnia 1839&nbsp;roku.</p>

  <p class="x5-txt">„Dagerotyp &ndash; to nie tylko narzędzie, które pomaga rysować przyrodę… pozwala także ją potęgować” &ndash; zachwalała ulotka reklamowa z&nbsp;1838&nbsp;roku. Nie było to jedyne działanie Daguerre’a&nbsp;na miarę współczesnego biznesu. Pomysł, aby wykorzystać własne nazwisko do nazwania techniki, wyszedł od niego samego, sprzedał też rządowi francuskiemu prawa do swej rewolucyjnej techniki &ndash; otrzymał kilka tysięcy franków oraz&nbsp;dożywotnią pensję. Technika była więc we Francji nieopatentowana i&nbsp;dostępna każdemu &ndash; był to element „polityki wizerunkowej” francuskiego rządu, by pokazać światu francuską supremację w&nbsp;dziedzinie nauki. Sam Daguerre, na tydzień przed prezentacją innowacyjnego podarunku dla świata w&nbsp;Akademii Nauk i&nbsp;Sztuk Pięknych w&nbsp;Paryżu, sprytnie złożył wniosek o&nbsp;opatentowanie dagerotypów… w&nbsp;Anglii. W&nbsp;taki sposób kraj ten stał się jedynym na świecie miejscem, gdzie należało wnieść opłatę licencyjną za stosowanie tej techniki. Daguerre dorobił się fortuny.</p>



  <p class="x5-srodtytul">WOJNA O&nbsp;TECHNOLOGIĘ</p>

  <p class="xi">Jednakże dagerotypia nie poprowadziła fotografii w&nbsp;dzisiejszym kierunku, okazała się ślepą uliczką i&nbsp;ciekawostką historyczną &ndash; m.in. dlatego, że dagerotypy były bardzo podatne na uszkodzenia, więc należało umieszczać je pod szkłem i&nbsp;zamykać w&nbsp;etui. W&nbsp;tym samym czasie nad inną innowacją pracował angielski malarz William Fox Talbot. W&nbsp;albumie fotograficznym <span class="em">The Pencil of Nature (1844&ndash;1846)</span> wyznaje, że wpadł na pomysł robienia zdjęć fotograficznych w&nbsp;1833 roku, w&nbsp;trakcie podróży poślubnej do Włoch i&nbsp;plenerów malarskich nad jeziorem Como, gdzie malował, posiłkując się <span class="em">camera obscura</span>. Przemknęła mu przez głowę myśl, że piękno obrazów przyrody jest całkowicie niepowtarzalne, podobnie jak obraz, który szklana soczewka <span class="em">camera obscura</span> rzuca na płótno. Zaczął rozważać, jak sprawić, aby te naturalne obrazy zatrzymać w&nbsp;sposób trwały.</p>

  <p class="x5-srodtytul1">NEGATYWOWA REWOLUCJA</p>

  <p class="xi">Talbot, jako chemik amator, zaczął eksperymentować z&nbsp;substancjami światłoczułymi &ndash; solą kuchenną i&nbsp;azotanem srebra, którymi nasycał papier. Na tak zaimpregnowany materiał kładł przedmioty, np.&nbsp;liść czy pióro, i&nbsp;poddawał je działaniu światła. Efektem było ich odbicie w&nbsp;formie negatywu. Jeden taki obraz, zrobiony w&nbsp;1835 roku, przetrwał do dziś &ndash; można go zobaczyć w&nbsp;National Media Museum (dawnym National Museum of Photography, Film, and Television) w&nbsp;angielskim Bradford.</p>

  <p class="x5-txt">Talbot nie mógł wiedzieć, że powtarzał pomysł Niépce’a&nbsp;sprzed 20&nbsp;lat, choć dzięki swoim umiejętnościom chemicznym uniknął problemu nietrwałości obrazów &ndash; był w&nbsp;stanie stabilizować proces tworzenia się negatywów. Swój sposób na tworzenie zdjęć nazwał kalotypią, terminem pochodzącym od greckiego słowa <span class="em">kalos</span> (piękny), choć w&nbsp;użyciu jest też nazwa talbotypia. Papierowy negatyw umieszczało się w&nbsp;aparacie, w&nbsp;którym następował proces naświetlania, a&nbsp;potem pozostało już tylko wywołać go w&nbsp;roztworze kwasu galusowego oraz utrwalić w&nbsp;roztworze tiosiarczanu sodu. Proces ten pozwalał wykonywać wiele pozytywów z&nbsp;jednego negatywu. Talbotowi udało się też skrócić czas naświetlania zdjęć do 20&nbsp;sekund w&nbsp;słoneczny dzień.</p>

  <p class="x5-srodtytul1">CZYJ TO POMYSŁ?</p>

  <p class="xi">Talbot pracami nad kalotypią zajmował się hobbystycznie, nie myśląc o&nbsp;potencjalnym rynku produktów &ndash; poświęcał swemu wynalazkowi czas bardzo uznaniowo. Jego podejście zmieniło się dopiero w&nbsp;styczniu 1839&nbsp;roku, kiedy w&nbsp;paryskiej gazecie przeczytał o&nbsp;stworzonej przez genialnego francuskiego wynalazcę Daguerre’a&nbsp;rewolucyjnej technice utrwalania obrazów! Wprawiło go to we wściekłość, gdyż przypuszczał, że metoda robienia zdjęć jest podobna do jego własnej. Zaczął więc alarmować środowiska naukowe, argumentując, że to jemu należy się palma pierwszeństwa, a&nbsp;na dowód pokazywał obrazy z&nbsp;1834 roku. Trwało to dopóty, dopóki nie zorientował się, jak bardzo dagerotypia różni się od jego wynalazku. Do rozgoryczenia, ale i&nbsp;determinacji przyczyniła się też opinia Sir Johna Hershela, autorytetu w&nbsp;Towarzystwie Królewskim w&nbsp;Londynie, oceniającym wynalazki &ndash; Hershel uznał kalotypię za „dziecinną” w&nbsp;porównaniu z&nbsp;dagerotypią. Nie bez znaczenia była zapewne ostrość zdjęć wykonanych obiema technikami &ndash; dagerotypy były lepszej jakości niż odbitki kalotypiczne. Talbot skupił się więc na dopracowaniu techniki i&nbsp;w&nbsp;1841 roku opatentował kluczową dla dalszego rozwoju fotografii kombinację negatyw&ndash;pozytyw. Próbował sprzedawać licencję na swój patent za 20&nbsp;funtów, ale z&nbsp;powodu małego zainteresowania obniżył cenę do 4&nbsp;funtów dla fotografów amatorów. Profesjonaliści płacić mieli 300&nbsp;funtów rocznie. Klienci byli tym oburzeni, nikt oczywiście nie brał pod uwagę wcześniejszego wkładu Talbota &ndash; zainwestował on w&nbsp;rozwój kalotypii ok.&nbsp;5000&nbsp;funtów (równowartość 378&nbsp;000 funtów w&nbsp;2012 roku).</p>

  <p class="x5-srodtytul1">NIEDOCENIONA PRZEWAGA KALOTYPII</p>

  <p class="xi">Talbot nie osiągnął więc sukcesu finansowego ani wizerunkowego porównywalnego z&nbsp;Daguerre’em. Paradoksalnie to, co dziś uważamy za największą przewagę kalotypii &ndash; możliwość wielokrotnego kopiowania &ndash; w&nbsp;drugiej połowie XIX&nbsp;wieku nie stanowiło w&nbsp;ogóle o&nbsp;jej wartości. To niepowtarzalność dagerotypu przyciągała ludzi. W&nbsp;Paryżu wybuchł zdjęciowy szał &ndash; każdy chciał mieć swoją fotografię. Jedynie w&nbsp;Anglii, m.in. z&nbsp;powodów patentowych (zarówno kalotypia, jak i&nbsp;dagerotypia wymagały wnoszenia opłaty licencyjnej), wynalazek Talbota się przyjął. Jak zauważa Naomi Rosenblum w&nbsp;pracy <span class="em">Historia fotografii światowej</span>: „W&nbsp;ten sposób zapoczątkowany został dziesięcioletni okres, w&nbsp;ciągu którego naukowe i&nbsp;artystyczne wysiłki w&nbsp;fotografii wplątane zostały w&nbsp;komercję. Zarówno podczas życia, jak i&nbsp;długo po śmierci Talbot oskarżany był o&nbsp;hamowanie rozwoju fotografii z&nbsp;powodu nieudostępniania, w&nbsp;sposób bezkompromisowy, swych czterech patentów na kalotypię.”</p>

  <p class="x5-srodtytul1">NA RYNEK WKRACZA KOLODION</p>

  <p class="xi">Musiało minąć kolejnych 10 lat do czasu, gdy angielski kalotypista amator, rzeźbiarz Frederick Scott Archer, odkrył „mokry kolodion”. Zaczęło się od przypadkowego rozlania roztworu kolodionu na szkło. Archer, niezadowolony z&nbsp;jakości kalotypów, w&nbsp;marcu 1851&nbsp;roku w&nbsp;magazynie „Chemik” winą obciąża papier, utyskując, że to słaby nośnik fotograficzny i&nbsp;proponuje proces kolodionowy, nad którym pracuje od 1848 roku. Kolodion jest produktem powstającym z&nbsp;bawełny nitrowanej w&nbsp;stałej temperaturze 59&ndash;60ºC.&nbsp;Aby otrzymać kolodion, należy znitrowaną bawełnę rozpuścić w&nbsp;mieszaninie alkoholu i&nbsp;eteru. Tak przygotowaną miksturę miesza się z&nbsp;solami bromu i&nbsp;jodu rozpuszczonymi w&nbsp;wodzie. Zbyt duża ilość wody psuje kolodion &ndash; fotograf w&nbsp;XIX&nbsp;wieku potrzebował sporo wprawy przy poprawnym dozowaniu materiałów. Tak przygotowaną emulsję kolodionową rozlewa się na środek szybki, na której później będzie rejestrowany obraz, po czym przeprowadza się „uczulanie na światło”, poprzez umieszczenie płytki w&nbsp;roztworze azotanu srebra. Wydzielają się wtedy bromki i&nbsp;jodki srebra, które tworzą na płytce warstwę światłoczułą. Taką płytkę umieszcza się w&nbsp;aparacie fotograficznym. Po kilkusekundowym naświetlaniu zdjęcie jest gotowe do dalszej obróbki, czyli utrwalenia, które odbywa się w&nbsp;ciemni fotograficznej przy świetle czerwonym, poprzez włożenie naświetlonej płytki do utrwalacza &ndash; roztworu cyjanku potasu. Od momentu przygotowania szklanej płyty do wykonania zdjęcia i&nbsp;procesu wywoływania, nie może minąć więcej niż 10&nbsp;minut, póki emulsja jest jeszcze wilgotna. Wszystko musi odbywać się w&nbsp;ciemnościach. Dlatego fotografowie w&nbsp;tamtych czasach nosili ze sobą przenośną ciemnię oraz roztwory chemiczne do wywołania obrazu. Był to proces trudny i&nbsp;wymagający, a&nbsp;do tego wręcz niebezpieczny &ndash; jako substancja łatwopalna, kolodion w&nbsp;skrajnych przypadkach mógł się zapalić lub eksplodować. Nic dziwnego, że grono autorów zdjęć ograniczało się do profesjonalnych fotografów, łączących wiedzę chemika i&nbsp;artysty.</p>

  <p class="x5-txt">Mimo to dagerotypy i&nbsp;kalotypy odeszły w&nbsp;niepamięć, a&nbsp;„mokry kolodion” stał się metodą utrwalenia obrazu na 30&nbsp;lat, gdyż uzyskiwano zdjęcia o&nbsp;znacznie lepszej ostrości i&nbsp;zakresie tonalnym. Odbitki papierowe o&nbsp;bardzo wysokiej jakości wytwarzano niewielkim kosztem. „Mokry kolodion” nie został opatentowany i&nbsp;korzystać z&nbsp;niego mogli wszyscy. Bez dwóch zdań, najwięcej stracił na tym William Fox Talbot, który jako wynalazca procesu negatyw&ndash;pozytyw twierdził, że wszyscy używający nowej techniki powinni wykupić jego licencję. W&nbsp;1854 roku doszło do słynnej sprawy Talbot kontra Laroche. Laroche był brytyjskim fotografem, który popularyzował technologię „mokrego koloidu”. Sędziowie przyznali rację Talbotowi, lecz tylko w&nbsp;zakresie jego wynalazku procesu negatyw&ndash;pozytyw. Samej nowej technologii, jak orzekli, można było używać bez ograniczeń licencyjnych.</p>

  <p class="x5-srodtytul1">NA DRODZE DO POWSZECHNOŚCI</p>

  <p class="xi">Był to okres niezwykle bujnego rozwoju fotografii. Szybko pojawiły się sposoby modyfikacji i&nbsp;retuszowania negatywów &ndash; po raz pierwszy w&nbsp;historii pokazane publicznie na Exposition Universelle (Wystawie Światowej) w&nbsp;Paryżu w&nbsp;1855 roku. Na wystawie pokazano dwie wersje tego samego portretu &ndash; pierwsza była poddana retuszowi, druga nie. Wieść, że aparat fotograficzny jest w&nbsp;stanie poprawić wygląd zewnętrzny, rozbudziła wyobraźnię szerokiej publiczności i&nbsp;spopularyzowała zwyczaj chodzenia do fotografa, przynosząc też majątek i&nbsp;sławę niejakiemu André Eugène Disdériemu. Ten francuski fotograf na rok przed wystawą opatentował <span class="em">carte-du-visite &ndash; </span>wklejone na karcie z&nbsp;imieniem i&nbsp;nazwiskiem zdjęcie niewielkich rozmiarów (ok. 6&nbsp;×&nbsp;9&nbsp;cm). Były to pierwsze „wizytówki”. Na podobnej zasadzie dostępne były znane miejsca lub popularne widoki &ndash; takie, jakie dziś znajdujemy na pocztówkach &ndash; czy wizerunki słynnych osób. Przykładowo, w&nbsp;latach 1860&ndash;1862 sprzedano ponad 4&nbsp;miliony sztuk portretów królowej Wiktorii. Wielką zaletą <span class="em">carte-du-visite</span> Disdériego była cena &ndash; tuzin wizytówek kosztował cztery razy mniej niż dagerotyp w&nbsp;latach 50. Wtedy to po raz pierwszy pojawiła się możliwość wykonania zdjęć za kwotę przystępną dla ówczesnej klasy średniej. Wraz z&nbsp;powszechnością <span class="em">cartes-du-visite</span> rosło zapotrzebowanie na fotografię, choć umiejętność robienia zdjęć wciąż była tajemnicą dla większości społeczeństwa. Na fotografię amatorską przyszło jeszcze poczekać, bo w&nbsp;1862 roku jej przyszły ojciec, George Eastman, miał dopiero 7 lat.</p>

  <p class="x5-srodtytul">NARODZINY PRZEDSIĘBIORCY</p>

  <p class="xi">Prawdopodobnie najważniejszym wydarzeniem, kształtującym charakter i&nbsp;wartości wyznawane przez George’a&nbsp;Eastmana, była śmierć jego ojca, 27 kwietnia 1862 roku. Pozostawiona bez środków do życia matka Eastmana &ndash; kobieta elegancka i&nbsp;wykształcona &ndash; zacisnęła zęby i&nbsp;otworzyła w&nbsp;domu pensjonat, sama zajmując się nie tylko zarządzaniem, ale i&nbsp;pracami porządkowymi. Choć dzięki jej pracy George i&nbsp;jego dwie siostry mieli zapewnione bezpieczeństwo materialne i&nbsp;normalne dzieciństwo, chłopiec zapamiętał ten czas jako gorzką pigułkę. Od najmłodszych lat dawał się poznać jako solidny i&nbsp;dojrzały młody człowiek &ndash; w&nbsp;wieku 13 lat, mimo trudnej sytuacji, dysponował oszczędnościami w&nbsp;wysokości 5 dolarów i&nbsp;ani myślał na tym poprzestać.</p>

  <p class="x5-srodtytul1">SAMODZIELNOŚĆ OD NAJMŁODSZYCH LAT</p>

  <p class="xi">Aby samemu łożyć na swoje potrzeby, nie ograniczał się do popularnej wśród rówieśników gry w&nbsp;baseball &ndash; choć przepadał za tym sportem &ndash; lecz 9 marca 1868 roku, w&nbsp;wieku 13 lat, podjął pierwszą pracę zarobkową. Został gońcem w&nbsp;biurze ubezpieczeniowym, a&nbsp;do jego obowiązków należało m.in. czyszczenie spluwaczki pracodawcy. Otrzymywał tygodniówkę w&nbsp;wysokości 3 dolarów, którą rozporządzał rozsądnie i&nbsp;z&nbsp;dużą skrupulatnością. Zachowały się szczegółowe zapiski zarobków i&nbsp;wydatków &ndash; m.in. inwestycja w&nbsp;poważny wygląd, czyli zakup porządnej odzieży, szelek i&nbsp;pantofli, oraz rzadkie przyjemności, jak urodzinowe lody za 65 centów, kupione 12 lipca 1868 roku. Przez ok.&nbsp;pół roku (do końca grudnia 1868 roku) zarobił 126 dolarów, z&nbsp;czego wydał 92. W&nbsp;rok 1869 wkroczył więc z&nbsp;sumą 39 dolarów, która wzrosła najpierw do 206 dolarów w&nbsp;1870 roku, następnie do 484 dolarów w&nbsp;1871 roku, do 712 dolarów w&nbsp;1872 roku i&nbsp;do 1115 dolarów w&nbsp;1873 roku. Zaczął wtedy inwestować w&nbsp;nieruchomości i&nbsp;w&nbsp;ciągu 4&nbsp;lat udało mu się pomnożyć oszczędności do ok.&nbsp;3000 dolarów Pracował wtedy też na dobrze płatnej posadzie księgowego w&nbsp;Rochester Saving Bank. Oszczędzając na codziennych wydatkach, prowadził bujne „życie towarzyskie i&nbsp;uczuciowe”. Snobował się na światowca &ndash; palił cygara, uczył się francuskiego, regularnie bywał w&nbsp;teatrze i&nbsp;filharmonii, oddawał się „rozrywkom dżentelmena”, jak siłownia, wędkowanie czy polowanie, oraz wynajął własną ławę w&nbsp;kościele. Nadal skrzętnie dokumentował wydatki, przy czym poczesne w&nbsp;nich miejsce zajmują randki. Wszystkie podboje wyliczał i&nbsp;notował &ndash; na koszta podrywu zwykle składały się: podwiezienie 20 centów, lizak 60 centów, pomarańcza 30 centów. Do tego należy dodać ekscesy typu bal walentynkowy (aż 1,5 dolara) oraz sprawdzony sposób na dziewczyny &ndash; wjazd na samą górę budynku Powers Block, jedynego „wieżowca” w&nbsp;Rochester z&nbsp;windą parową (10&nbsp;centów). Prawdopodobnie dla dziewcząt była to zniewalająca atrakcja, gdyż w&nbsp;zapiskach Eastmana figurują imiona kilku szczęśliwych wybranek &ndash; najpierw panoramę miasta może podziwiać Edith, tydzień później &ndash; Louise, a&nbsp;po kilku miesiącach Kitty. Dopiero fotografia, z&nbsp;którą George zetknął się w&nbsp;1869 roku, staje się pasją zastępującą chodzenie na randki.</p>

  <p class="x5-srodtytul1">EASTMAN ZOSTAJE MIŁOŚNIKIEM FOTOGRAFII</p>

  <p class="xi">Zaczęło się od kupienia 8 zdjęć w&nbsp;lutym 1869 roku i&nbsp;prenumeraty „Harper’s Weekly”, choć poważne zainteresowania przyszły w&nbsp;1877 roku. Eastman właśnie miał pojechać na wakacje do Santo Domingo. Kolega z&nbsp;pracy podpowiedział mu, by kupił aparat (<span class="em">camera obscura</span>) i&nbsp;udokumentował wyjazd. Eastman zapalił się do tego pomysłu tak bardzo, że w&nbsp;końcu nie pojechał na wczasy, a&nbsp;zaczął brać lekcje fotografowania, płacąc za nie 2 dolary. Proces tworzenia zdjęcia za pomocą „mokrego kolodionu” zrobił na Eastmanie na tyle duże wrażenie, że zdecydował się go zgłębić i&nbsp;zrozumieć. W&nbsp;listopadzie 1877 roku wydał 96,36 dolarów, aby kupić aparat, statyw, przenośnią ciemnię i&nbsp;zestaw chemikaliów, pozwalający na pracę z&nbsp;„mokrym kolodionem”. Rok później mógł się już uważać za eksperta w&nbsp;sprawach fotografii.</p>

  <p class="x5-txt">Wyprawy fotograficzne dostarczały mu wrażeń, które skłaniały go do rozważań o&nbsp;alternatywie dla „mokrego kolodionu”. Fotograf stosujący tę technikę musiał cały ciężki sprzęt nosić ze sobą. Łatwo było go zniszczyć, jeśli nie domknęło się opakowania ze specyfikiem. Podobna przygoda spotkała Eastmana &ndash; podczas wyprawy do Wielkich Jezior Ameryki Północnej specyfiki wylały się, niszcząc mu ubranie. Można sobie wyobrazić, jak zmartwiło to oszczędnego w&nbsp;kwestiach codziennych centusia. W&nbsp;swoim pamiętniku, wspominając tę wyprawę, Eastman odnotował, że przez cały czas w&nbsp;kadr&nbsp;wchodzili mu turyści. Nie przejmował się nimi, po prostu robił zdjęcia. Gdy skończył naświetlanie, jeden z&nbsp;turystów podszedł do niego, pytając o&nbsp;cenę zdjęć z&nbsp;ich udziałem. Nie mógł uwierzyć, że George jest tylko amatorem i&nbsp;robi zdjęcia dla przyjemności. „Dlaczego kazałeś nam stać w&nbsp;gorącym słońcu przez pół godziny, gdy krzątałeś się z&nbsp;tym ustrojstwem?” &ndash; wykrzykiwał wściekły turysta. „Powinieneś nosić znak, że jesteś fotografem amatorem”. W&nbsp;wywiadzie dla pisma „System” z&nbsp;1920 roku, George Eastman z&nbsp;humorem i&nbsp;dystansem podsumowuje tę wyprawę: „Kupiłem sobie strój fotografa i&nbsp;nauczyłem się, że trzeba być nie tylko silnym, ale i&nbsp;nieustraszonym człowiekiem, aby stać się fotografem”.</p>

  <p class="x5-srodtytul">OD POMYSŁU DO MONOPOLU</p>

  <p class="xi">Kiedy George Eastman dowiedział się o&nbsp;magazynie „British Journal of Photography” i&nbsp;opisanych tam sukcesach fotografów, używających suchych płytek jako nośnika alternatywnego dla „mokrego kolodionu”, zagadnienie to pochłonęło go bez reszty. „Artykuł natchnął mnie do poszukiwań”<span class="em"> &ndash; </span>wspominał. „Zacząłem poświęcać swój czas wolny, jako że wciąż pracowałem w&nbsp;banku, stworzeniu emulsji, którą będzie można pokryć szklaną płytkę, tak aby miała ona właściwości fotograficzne, a&nbsp;jednocześnie, aby można było uniknąć problemów takich jak pośpieszne wywoływanie, taszczenie namiotu jako ciemni oraz kąpieli w&nbsp;roztworze srebra”. Pracując codziennie, często nocami oraz w&nbsp;weekendy, marzył o&nbsp;otwarciu firmy i&nbsp;zawojowaniu rynku za pomocą suchych płytek z&nbsp;emulsją.</p>

  <p class="x5-srodtytul1">FOTOGRAFICZNY <span class="em">STARTUP</span> AD <span class="em">1879</span></p>

  <p class="xi">Sukces przyszedł już po roku (1879). Eastmanowi udało się nie tylko stworzyć innowacyjne suche płytki, zawierające warstwę żelatynowo-bromowo-srebrową, ale też maszynę do wcierania w&nbsp;nie emulsji, działającą podobnie jak automatyczny nawilżacz do znaczków. Wiedząc, że: „Nikt nie będzie ręcznie pokrywał płytek, gdy może to robić maszyna”, wziął urlop i&nbsp;ruszył przez Ocean Atlantycki do Londynu &ndash; stolicy fotografii. Już 22 lipca 1879 roku miał w&nbsp;rękach swój pierwszy w&nbsp;życiu patent. Szybko wrócił do USA i&nbsp;9 września 1879 roku analogiczny patent uzyskał w&nbsp;Waszyngtonie. Mógłby stać się wzorem zaangażowania, determinacji i&nbsp;energii &ndash; wciąż pracował jako księgowy, popołudniami rozwijając własny biznes dostaw płytek z&nbsp;emulsją. Do decyzji o&nbsp;całkowitym poświęceniu się firmie brakowało kapitału. Ale los okazał się łaskawy dla młodego przedsiębiorcy. W&nbsp;pensjonacie pani Eastman mieszkał wówczas weteran wojny secesyjnej Henry Alvah Strong. Ujęty zapałem i&nbsp;determinacją George’a, wsparł go kapitałem w&nbsp;wysokości 5000 dolarów. Dzięki temu młody wynalazca porzucił pracę urzędnika i&nbsp;zajął się pracami innowacyjnymi. Zafascynowany możliwościami, jakie niesie fotografia, na przełomie 1879 i&nbsp;1880&nbsp;roku zdefiniował podstawowe założenia biznesowe:</p>

  <p class="x5-txt1">1)&nbsp;Masowa produkcja na dużą skalę, możliwa dzięki maszynom.</p>

  <p class="x5-txt1">2)&nbsp;Niskie ceny zwiększające użyteczność produktów.</p>

  <p class="x5-txt1">3)&nbsp;Dystrybucja zarówno w&nbsp;kraju, jak i&nbsp;za granicą.</p>

  <p class="x5-txt1">4)&nbsp;Duży udział reklamy oraz sprzedaży poprzez demonstracje możliwości.</p>

  <p class="x5-txt">1 stycznia 1881 roku już można było je wdrażać. Wspólnicy, pod szyldem Eastman Dry Plate Company, ruszyli ze sprzedażą płytek z&nbsp;emulsją jak burza, gdy nagle stała się rzecz nieoczekiwana. Do firmy napłynęła fala reklamacji, gdyż płytki matowiały, a&nbsp;ich czułość zanikała. Wszystkiemu winien był zbyt długi czas nałożenia emulsji na płytki, bo, choć w&nbsp;przeciwieństwie do „mokrego kolodionu” emulsja nie wymagała wykonania naświetlenia w&nbsp;ciągu 10&nbsp;minut, to nie mogła czekać wiecznie. Nie było wyjścia. Przedsiębiorstwo zwróciło pieniądze za wszystkie sprzedane płytki, a&nbsp;Eastman wrócił do eksperymentowania. 469 empirycznych prób stworzenia lepszej emulsji później, fabryka firmy Eastman-Strong nie pracowała, Eastman po raz pierwszy w&nbsp;życiu popadał w&nbsp;długi, a&nbsp;Strong &ndash; w&nbsp;zwątpienie, czy przedsięwzięcie się powiedzie. Receptą na odrodzenie stała się polityka kontroli jakości, którą ostatecznie wdrożył Eastman. Otwarta ponownie, fabryka płytek przyniosła w&nbsp;1882 roku zysk 14&nbsp;900 dolarów. Nie wyróżniała się jednak na coraz bardziej konkurencyjnym rynku. Eastman nie czekał na ruchy konkurencji i&nbsp;zastanawiał się: „Co mogłoby zastąpić szklaną płytkę?”. Był przy tym pewny, że rozwiązanie to trzeba zabezpieczyć patentem.</p>

  <p class="x5-srodtytul1">W&nbsp;POSZUKIWANIU LEPSZEGO NOŚNIKA</p>

  <p class="xi">Celem Eastmana stało się więc stworzenie nowego nośnika dla fotografii. Już w&nbsp;1880 roku uwagę wynalazcy zwróciła firma Wm.&nbsp;H.&nbsp;Walker&nbsp;&amp;&nbsp;Co., zarejestrowana w&nbsp;Rochester. Jej właściciel, William H.&nbsp;Walker, wymyślił przenośny aparat fotograficzny &ndash; urządzenie było wielkości obecnych aparatów. Eastman nakłonił go do współpracy w&nbsp;styczniu 1884 roku, a&nbsp;Walker wniósł do firmy doświadczenie w&nbsp;produkcji zminiaturyzowanych aparatów oraz znajomość rynku płytek pokrytych emulsją. Wspólnicy przystąpili do pracy ze zdwojoną energią i&nbsp;wkrótce powstał film zwijany na bazie papieru negatywowego (<span class="em">stripping film</span>). Wynalazek ten został przez Walkera i&nbsp;Eastmana opatentowany (patent nr&nbsp;306594), a&nbsp;potem Eastman odkupił go za 40&nbsp;000 dolarów. W&nbsp;1884 roku Eastman, Strong i&nbsp;Walker zmienili nazwę przedsiębiorstwa na The Eastman Dry Plate and Film Company i&nbsp;rozpoczęli produkcję papieru negatywowego. 5 maja 1885 roku Eastman opatentował uchwyt do rolki z&nbsp;papierową taśmą pokrytą żelatynową światłoczułą substancją. Było to kluczowe rozwiązanie ze względu na prostotę zamontowania filmu i&nbsp;możliwość jego przewijania. Walker i&nbsp;Eastman nie mogli wiedzieć, że pierwsze uchwyty były produkowane już w&nbsp;latach 50. XIX&nbsp;wieku. Z&nbsp;pewnością jednak znali nieopatentowany wynalazek Leona Warnerke (a&nbsp;właściwie Władysława Małachowskiego), polskiego emigranta mieszkającego w&nbsp;Anglii. W&nbsp;1875 roku, jako pierwszy, w&nbsp;kamerze własnego pomysłu zastosował materiał światłoczuły w&nbsp;zwoju. Skonstruowany przez niego uchwyt miał miejsce na zrolowaną taśmę papierową, nasyconą suchą bromosrebrową emulsją koloidową. Kaseta z&nbsp;błoną pozwalała na wykonanie 100 zdjęć. Jego propozycja nie okazała się sukcesem komercyjnym, jednak zainspirowała Eastmana i&nbsp;Walkera. Uchwyt według ich pomysłu, wyposażony w&nbsp;dwie szpulki i&nbsp;dwa sterowalne wałki, na pierwszy rzut oka przypominał wynalazek Leona Warnerke. Jednak część mechanizmu była wymienna. Sam Warnerke, na łamach jednego z&nbsp;angielskich pism specjalistycznych, przyznał, że to zupełnie inny mechanizm niż jego własny. W&nbsp;1886 roku na rynek wszedł Eastman Detective Camera &ndash; pierwszy aparat fotograficzny produkowany przez The Eastman Dry Plate and Film Company. Eastman jednak cały czas szukał lepszego nośnika, sądząc, że papier negatywowy to dopiero początek.</p>

  <p class="x5-srodtytul1">INNOWACYJNOŚĆ I&nbsp;UMIEJĘTNOŚCI MARKETINGOWE</p>

  <p class="xi">W&nbsp;1888 roku Eastman wprowadził na rynek błony fotograficzne, początkowo na podłożu papierowym. W&nbsp;tym samym roku zatrudniony przez Eastmana utalentowany chemik Henry Reichenbach opracował proces, który pozwalał trwale zastąpić szklane płyty błonami na podłożu celulozowym. Tak oto powstał film zwojowy z&nbsp;błoną celulozową (tzw.&nbsp;American Film), na który 3 marca 1889 roku Eastman złożył wniosek patentowy. Wynalazek ten dopina katalog dotychczasowych innowacji Eastmana: papier negatywowy, film zwojowy, mechanizm przesuwający film w&nbsp;aparacie czy wreszcie sam aparat fotograficzny. Innowacja połączona masową produkcją i&nbsp;agresywną reklamą sprawiły, że fotografia ostatecznie weszła na rynek masowy. Przed komercjalizacją tych wynalazków, zrobienie zdjęcia wymagało nie lada wiedzy i&nbsp;zręczności. Teraz, łatwo i&nbsp;niskim kosztem, fotografować mógł wreszcie każdy.</p>

  <p class="x5-txt">4 września 1888 roku zarejestrowany został Kodak &ndash; marka aparatów fotograficznych, wytwarzanych przez The Eastman Dry Plate and Film Company. Niektóre źródła podają, że Eastman wymyślił tę chwytliwą nazwę, grając z&nbsp;matką w&nbsp;anagramy. Inne tłumaczą to pomyłką &ndash; nazwa marki miała brzmieć NoDak, co stanowiło skrót od North Dakota (Dakota Północna). Około 1889 powstał słynny slogan: „Ty naciskasz guzik, a&nbsp;my robimy resztę” (ang.&nbsp;<span class="em">You press the button</span>, <span class="em">we do the rest</span>). Eastman zadbał o&nbsp;to, by na dobre wbił się w&nbsp;głowy konsumentów. Gazety były pełne reklam: „Peary wcisnął guzik &ndash; my zrobiliśmy resztę. Dzięki Kodakowi powstało 2000 zdjęć z&nbsp;gór w&nbsp;Grenlandii. &ndash; Wszystkie moje zdjęcia zostały zrobione przez Kodaka, który zapewnia wysoką jakość. Podpisano R.E.&nbsp;Peary”. Doskonałym pomysłem marketingowym było powiązanie fotografii z&nbsp;turystyką. Przed wjazdami do wielu miast stały firmowane przez przedsiębiorstwo Eastmana listy miejsc, które przybywający turysta powinien zobaczyć (i&nbsp;sfotografować!). Podobne znaki, pokazujące, gdzie warto wykonać zdjęcie, ustawiano też w&nbsp;innych atrakcyjnych turystycznie miejscach, np.&nbsp;w&nbsp;parkach narodowych. Z&nbsp;wynalazku Eastmana skorzystał m.in. Thomas Edison, który zamówił aparat Kodak już w&nbsp;1889 roku. Wykorzystując własne innowacje, zrobił z&nbsp;aparatu prototyp kamery filmowej &ndash; urządzenia wyświetlającego ruchomy obraz z&nbsp;jednoczesną rejestracją dźwięku &ndash; oraz projektora filmowego.</p>

  <p class="x5-srodtytul1">BLASKI I&nbsp;CIENIE MONOPOLU</p>

  <p class="xi">Aparat fotograficzny robił ogromne wrażenie na klientach. Dużym wzięciem cieszył się zwłaszcza legendarny Kodak Nr 1. W&nbsp;1888 roku aparat kosztował ok.&nbsp;25 dolarów &ndash; odpowiadało to miesięcznej pensji robotnika. Dziesięć lat później cena aparatu spadła do 5 dolarów. Od 1900 roku model Brownie można było kupić za jednego dolara. Film kosztował 15&nbsp;centów. Sprzedaż aparatów fotograficznych powiązana została z&nbsp;serwisem. Po wykonaniu zdjęć aparat oddawało się do sklepu, gdzie film był wyjmowany i&nbsp;wywoływany. Następnie robione były odbitki, a&nbsp;aparat z&nbsp;załadowanym nowym filmem błyskawicznie trafiał z&nbsp;powrotem do właściciela. Aby utrzymać przewagę na rynku, od 1899 roku Eastman podpisywał ze sprzedawcami umowy, w&nbsp;których zabroniona była sprzedaż w&nbsp;jednym sklepie produktów Kodaka i&nbsp;firm konkurencyjnych. Tłumaczył, że trzeba chronić społeczeństwo przed imitacjami i&nbsp;podróbkami. Pokazuje to jasno, że Eastman miał świadomość, jak ulotny może być sukces. Choć jego innowacje okazały się gigantycznym sukcesem komercyjnym, przynosząc mu w&nbsp;1898 roku 969&nbsp;000 dolarów zysku (plus udziały w&nbsp;firmie), marzył mu się monopol, a&nbsp;przynajmniej większościowa kontrola rynku. Zaczął więc prowadzić politykę skupowania patentów.</p>

  <p class="x5-txt">Był w&nbsp;tej działalności dość bezwzględny. Przykładowo, szkocki imigrant, farmer David H.&nbsp;Houston, fotograf hobbysta, sprzedał mu 21 patentów, w&nbsp;tym cenny patent na rolowaną taśmę papierową, za 5000 dolarów, choć Houston na początku żądał 6 razy tyle. Podobnie było z&nbsp;innymi posiadaczami patentów. Nie wszystkim się to podobało. Z&nbsp;dominacji jednej firmy byli też niezadowoleni fotografowie. W&nbsp;sukurs tym głosom przyszedł nowo wybrany prezydent Woodrow Wilson &ndash; aby rozbić monopol, rząd wytoczył firmie Eastmana proces. W&nbsp;1915 roku sędzia John R.&nbsp;Hazel nakazał podzielić firmę, choć bez precyzowania, w&nbsp;jaki sposób ma to się odbyć.</p>

  <p class="x5-txt">W&nbsp;1898 roku pojawił się też problem z&nbsp;ochroną patentową nitrocelulozowej błony fotograficznej. Już w&nbsp;latach 70.&nbsp;XIX&nbsp;wieku nad tą techniką pracował mało znany pastor wynalazca Hannibal Goodwin. Zaczął fotografować, gdyż nie mógł dobrać właściwych zdjęć do swoich nauk. Najpierw używał „mokrego kolodionu”, potem poszukiwał alternatywy. Zaczął ubiegać się o&nbsp;patent na pierwszy przezroczysty i&nbsp;elastyczny materiał filmowy w&nbsp;1887 roku &ndash; 2 lata wcześniej, nim zrobił to Eastman. Patent przyznano mu dopiero po 11 latach, po wielokrotnym odrzucaniu wniosku, z&nbsp;powodu nie dość szczegółowego opisu zawartego w&nbsp;składanym dokumencie. Goodwin zmarł w&nbsp;1900 roku, jednak zdążył sprzedać patent firmie Ansco. Sprawa, po ponad dekadzie sporu prawnego, trafiła przed oblicze tego samego sędziego &ndash; Johna R.&nbsp;Hazela. W&nbsp;1913 roku przyznał on rację Ansco i&nbsp;zasądził 5 milionów dolarów zadośćuczynienia. Eastman mógł pocieszać się faktem, że udało mu się uniknąć podziału firmy dzięki ugodzie zawartej z&nbsp;rządem w&nbsp;1921 roku.</p>

  <p class="x5-srodtytul">JEDEN Z&nbsp;PIERWSZYCH WIELKICH PRZEDSIĘBIORCÓW</p>

  <p class="xi">Eastman był przedsiębiorcą z&nbsp;krwi i&nbsp;kości. Choć prowadząc firmę, musiał układać się z&nbsp;prawnikami rządowymi, prywatnie nimi gardził. Podobnie zresztą odnosił się do „socjalistycznego trendu” w&nbsp;polityce gospodarczej. W&nbsp;liście do Henry’ego Stronga z&nbsp;11 kwietnia 1895 roku pisał: „Denerwuje mnie, kiedy ludzie myślą, że lubię pracować. (…) Lubię obserwować, jak pracują inni”.</p>

  <p class="x5-srodtytul1">NOWATORSKIE ŚWIADCZENIA PRACOWNICZE</p>

  <p class="xi">Nie był zbyt hojnym pracodawcą &ndash; płacił swoim pracownikom od 2 do 3 dolarów tygodniowo. Miał jednak niecodzienne, szczególnie na owe czasy, pomysły na motywowanie pracowników. W&nbsp;1898 roku wprowadził program innowacji pracowniczych w&nbsp;formie konkursu na ulepszenie produktu, metody wytwarzania lub systemu pracy. Każdego miesiąca przyznawanych było 6 nagród: pierwsza w&nbsp;wysokości 20 dolarów, druga 10 dolarów i&nbsp;cztery po 5 dolarów. Tylko w&nbsp;pierwszym roku pojawiło się 579 sugestii, z&nbsp;czego firma zaadoptowała 322 pomysły. W&nbsp;1911 roku stworzył fundusz opieki pracowniczej na kwotę 500&nbsp;000 dolarów, który przekazywany był rokrocznie, w&nbsp;formie dwuprocentowej dywidendy, na rzecz pracowników. W&nbsp;1919 roku przekazał pracownikom 10&nbsp;000 akcji przedsiębiorstwa.</p>

  <p class="x5-srodtytul1">NA CO WYDAJĄ PIENIĄDZE NAJWIĘKSI</p>

  <p class="xi">Eastman był też hojnym mecenasem nauki. W&nbsp;latach 1912&ndash;1920 ofiarował Massachusetts Institute of Technology, skąd wywodziły się jego kadry, prawie 20 milionów dolarów. Był także darczyńcą na rzecz Uniwersytetu w&nbsp;swoim rodzinnym Rochester. Prywatnie chętnie podróżował &ndash; bywał w&nbsp;Paryżu, Moskwie, Warszawie lub, bardziej egzotycznie, na safari w&nbsp;Afryce &ndash; oraz kolekcjonował dzieła Rembrandta, Van Dycka czy Tintoretta. Na co dzień nie prowadził wystawnego trybu życia, ale lubił snobistyczne przyjemności, np.&nbsp;płacił orkiestrze, by grała podczas śniadania. Ważnym celem prywatnym stało się też dla niego wynagrodzenie matce lat pracy i&nbsp;wyrzeczeń. W&nbsp;1905 roku wybudował jej wspaniałą posiadłość. Jak sama wspomniała swej opiekunce, pieniądze przyszły zbyt późno, żeby się nimi cieszyć. Zmarła w&nbsp;1907 roku, w&nbsp;wieku 85 lat.</p>

  <p class="x5-srodtytul1">DECYDOWAĆ O&nbsp;WSZYSTKIM</p>

  <p class="xi">George Eastman był jednak przede wszystkim człowiekiem czynu. Żywił przekonanie, że nieprzydatny człowiek nie ma po co żyć. „Mają rację” &ndash; powiedział w&nbsp;czasie jednej z&nbsp;wypraw do Afryki, gdy dowiedział się, że wioska oddaje starych ludzi lwom na pożarcie. Nie chciał odcinać kuponów od rosnących zysków firmy (ok. 18,5 milionów dolarów rocznie) i&nbsp;przejadać imponującej pensji prezesa. Pracowite i&nbsp;intensywne lata życia zbierały swoje żniwo &ndash; coraz bardziej dawały mu się we znaki problemy zdrowotne, w&nbsp;tym postępujące kłopoty z&nbsp;kręgosłupem. 14 marca 1932 roku, mając 78 lat, spisał testament, w&nbsp;którym przekazał Uniwersytetowi w&nbsp;Rochester 20 milionów dolarów. Wrócił do domu, napisał jeszcze coś, zapalił cygaro, położył się na łóżku i&nbsp;zastrzelił z&nbsp;rewolweru. Na szafce nocnej znaleziono kartkę ze słowami: „Przyjaciele, wykonałem swoje zadanie. Po co czekać? GE”. Następnego dnia słowa te znalazły się na pierwszych stronach gazet na całym świecie.</p>

  <p class="x5-srodtytul">DZIEDZICTWO EASTMANA</p>

  <p class="xi">George Eastman był pionierem masowej produkcji &ndash; na długo przed Henrym Fordem. Był pasjonatem fotografii i&nbsp;innowatorem, ale też skutecznym menedżerem, dzięki któremu firma Kodak została symbolem fotografowania. Firma była na tyle dobrze zarządzana i&nbsp;stabilna, że po śmierci swego twórcy nadal była rentowna &ndash; w&nbsp;1953 roku, mimo 87,5 milionów dolarów podatku, zyski firmy wynosiły ok.&nbsp;50 milionów dolarów rocznie, a&nbsp;zatrudnienie &ndash; 74&nbsp;200 osób. Wszystko zaczęło się psuć, kiedy firma nie dostrzegła potencjału fotografii cyfrowej.</p>

  <p class="x5-txt">Trudno dziś uwierzyć, że to właśnie Kodak jako pierwszy opracował aparat cyfrowy. Widać osobom, które zarządzały przedsiębiorstwem, nie udało się to, co stanowiło o&nbsp;sukcesie George’a Eastmana &ndash; dostrzeżenie wyłaniającego się rynku i&nbsp;opanowanie go dzięki zręcznej komercjalizacji i&nbsp;ochronie wynalazków.</p>
</div>


<div class="title-page" id="calibre_link-6">
  <h1 class="calibre5"><a href="#calibre_link-2" class="calibre2">ŻYLETKA </a><br class="calibre4" /><a href="#calibre_link-2" class="calibre2">&ndash; OSTRY UŚMIECH </a><br class="calibre4" /><a href="#calibre_link-2" class="calibre2">HISTORII,</a><br class="calibre4" /><br class="calibre4" /><a href="#calibre_link-2" class="calibre2"> CZYLI</a><br class="calibre4" /><a href="#calibre_link-2" class="calibre2"><span class="m-srednia">O OLŚNIENIU </span></a><br class="calibre4" /><a href="#calibre_link-2" class="calibre2"><span class="marka">K.C. GILLETTE’A</span></a></h1>
</div>


<div class="title-page" id="calibre_link-18">
  <p class="x5-txt" id="calibre_link-51">&nbsp;</p>

  <p class="y">Przeciętny mężczyzna obserwuje, że w&nbsp;ciągu doby jego zarost urósł o&nbsp;ok. pół milimetra. Obecny kanon estetyczny promuje gładką męską twarz, nie mówiąc już o&nbsp;tym, że często odrastanie zarostu nie jest przyjemne… Pozostaje więc codzienne golenie, które &ndash; choć obrosło mitologią &ndash; nie zmienia grubości zarostu ani nie przyczynia się do poprawy jakości włosa. Ścina końcówkę i&nbsp;tyle. Dzięki maszynce z&nbsp;wymienianymi ostrzami zajęcie to jest stosunkowo łatwe i… bezpieczne. Pod koniec XIX wieku pewien mężczyzna, podczas &ndash; a&nbsp;jakże &ndash; golenia, doznał gwałtownego olśnienia. „Wymyśliłem! Będziemy bogaci!” &ndash; napisał natychmiast do żony. Nazywał się King Camp Gillette.</p>

  <p class="x4-wstepny-cytat"><span class="em">KIEDY STAŁEM Z&nbsp;BRZYTWĄ<br class="calibre4" /> W&nbsp;RĘKU, POMYŚLAŁEM<br class="calibre4" /> O&nbsp;NIEJ </span>&ndash; <span class="em">O&nbsp;MASZYNCE<br class="calibre4" /> DO GOLENIA GILLETTE.<br class="calibre4" /> WSZYSTKO TO ZOBACZYŁEM<br class="calibre4" /> W&nbsp;TEJ JEDNEJ CHWILI.</span></p>

  <p class="t3">KING CAMP GILLETTE</p>

  <p class="x4-wstepny-cytat1" id="calibre_link-52">(1855&ndash;1932)</p>
</div>


<div class="title-page" id="calibre_link-19">
  <p class="xi">Golenie znane jest od wieków i&nbsp;od wieków ma też wymiar kulturowy. Jednak interpretacja tej czynności zależy od kontekstu historycznego.</p>

  <p class="x5-srodtytul">POJAWIAM SIĘ I&nbsp;ZNIKAM &ndash; HISTORIA ZAROSTU W&nbsp;KONTEKŚCIE KULTUROWYM</p>

  <p class="xi">Przykładowo, w&nbsp;licznych prymitywnych plemionach, nawet 20&nbsp;000 lat temu, golenie uznawano za symbol statusu i&nbsp;bogactwa. Samą operację golenia brody i&nbsp;wąsów wykonywano za pomocą naostrzonych kawałków krzemienia, później brązu, a&nbsp;gdy upowszechniło się żelazo, ostrzami z&nbsp;tego metalu. Z&nbsp;kolei dla starożytnych Greków zarost był niczym dzisiejszy dowód osobisty, stanowił bowiem atrybut osoby dorosłej. Golenie było oznaką zniewieściałości, dlatego nawet żołnierze nosili brody, choć przeszkadzała ona w&nbsp;walce &ndash; złapanemu za brodę żołnierzowi łatwo było poderżnąć gardło. Dopiero Aleksander Wielki nakazał swojej armii golić zarost, tak aby jego przyboczni wyróżniali się z&nbsp;tłumu. W&nbsp;ten sposób ogolone twarze szybko stały się wizytówką aspirujących miejskich elit oraz wysoko postawionych urzędników. Ta tradycja przetrwała w&nbsp;świecie rzymskim i&nbsp;dopiero po upadku Imperium brody wróciły do łask. Germanowie byli opisywani przez Tacyta jako brodacze &ndash; Longobardowie to lud o&nbsp;długich brodach. U&nbsp;Chattów, plemienia germańskiego, które zasiedlało Hesję i&nbsp;Saksonię, młody mężczyzna miał zakaz golenia czy nawet przycinać brody, dopóki nie zabił przeciwnika.</p>

  <p class="x5-srodtytul">OD ŚREDNIOWIECZA DO WIEKU XIX</p>

  <p class="xi">Moda na zarost na pojawiała się i&nbsp;znikała, tak jak każda kolejna epoka przekreślała kanony poprzedniej. W&nbsp;wiekach średnich zarost był symbolem męskości i&nbsp;honoru, a&nbsp;złapanie za brodę było poczytywane za oburzającą zniewagę i&nbsp;często kończyło się pojedynkiem. Renesans wyrzekł się średniowiecznych ideałów piękna i&nbsp;w&nbsp;XV wieku większość Europejczyków goliła się i&nbsp;choć XVI-wieczne, niewiarygodnie długie brody były dobrze widziane &ndash; nosili je m.in. John Knox czy Thomas Cranmer &ndash; wizerunek mężczyzny bez bujnego zarostu stabilizował się. W&nbsp;1705 roku car Piotr Wielki wprowadził nawet podatek od posiadania brody, aby jego poddani, niechętnie przyjmujący zachodnie nowinki, stali się bardziej europejscy. W&nbsp;Polsce percepcja męskiego kanonu piękna rozmijała się z&nbsp;modelem zachodnim. W&nbsp;XVIII wieku, gdy duża część mieszkańców Europy na zachód od Odry pod wpływem francuskich monarchów zaczyna nosić peruki i&nbsp;unikać zarostu, w&nbsp;Polsce noszenie wąsów staje się obowiązkiem każdego zadbanego Polaka. W&nbsp;połowie XVIII wieku Jędrzej Kitowicz w&nbsp;<span class="em">Opisie obyczajów za panowania Augusta III</span> (wydanym dopiero w&nbsp;1840 roku) ubolewał nad tym, że porządnemu, wąsatemu szlachcicowi coraz trudniej zdobyć względy u&nbsp;ślepo wpatrzonych w&nbsp;zgniły Zachód Polek: „Kto się nosił po polsku, musiał utrzymować wąsy, nie mogąc ich golić bez wystrychnienia się na błazna”. W&nbsp;XVIII wieku broda wróciła znów do łask.</p>

  <div class="ramka">
    <p class="x6-tytul-ciekaw">BRODA A&nbsp;SPOŁECZEŃSTWO</p>

    <p class="x6-txt-ciekaw-pierwszy">W&nbsp;1684 roku François Bernier wyróżnił cztery kategorie „ras” ludzi, a&nbsp;zarost służył jako wskaźnik, pozwalający na identyfikację i&nbsp;rozróżnienie ich. Podobnym tropem podążał angielski badacz Richard Bradley &ndash; w&nbsp;dziele <span class="em">Philosophical Account of the Works of Nature</span> z&nbsp;1721 roku wymienił tylko dwie „rasy”, które można zidentyfikować po brodzie: rasę europejską i&nbsp;rasę amerykańską. Badania Charlesa Hamiltona Smitha z&nbsp;1848 roku identyfikowały m.in. rasę kaukaską &ndash; z&nbsp;zarostem i&nbsp;mongolską &ndash; pozbawioną brody.</p>

    <p class="x6-txt-ciekaw">Posiadanie brody było nie tylko wyznacznikiem rasy, ale i&nbsp;określało przynależność społeczną. Rolnicy, robotnicy i&nbsp;prowincjusze nosili zarost, choć broda wciąż była synonimem mądrości dlatego chętnie zapuszczali ją też filozofowie i&nbsp;naukowcy. Do dziś zarost definiuje tożsamość grupy, np.&nbsp;na początku lat 80. XX wieku wąsy były nieodzownym atrybutem członków „Solidarności”, w&nbsp;przeciwieństwie do starannie wygolonych twarzy dygnitarzy PZPR.</p>

    <p class="x6-txt-ciekaw">Dziś socjobiolodzy charakteryzują brodę jako jedną z&nbsp;drugorzędowych cech płciowych, ponieważ jest ona czymś unikalnym dla mężczyzn, choć nie ma żadnego udziału w&nbsp;procesie reprodukcji. Karol Darwin jako pierwszy zauważył w&nbsp;wydanej w&nbsp;1871 roku pracy <span class="em">The Descent of Man</span>, <span class="em">and Selection in Relation to Sex</span>, że dobór płciowy może tłumaczyć istnienie brody.</p>
  </div>

  <p class="x5-srodtytul1">ZAROST SPRAWĄ MĘSKOŚCI</p>

  <p class="xi">W&nbsp;połowie XIX wieku funkcjonowały dwa niezależne sposoby postrzegania mężczyzn, choć oba zakładały, iż wizerunek mężczyzny jest tworzony przez relacje budowane w&nbsp;społeczeństwie. Czasy były burzliwe. Ewoluowało spojrzenie na podział ról mężczyzn i&nbsp;kobiet. John Addington Symonds i&nbsp;Havelock Ellis w&nbsp;1897 roku wydali książkę <span class="em">Inwersja seksualna</span> (ang.&nbsp;<span class="em">Sexual Inversion</span>) &ndash; pierwszy w&nbsp;języku angielskim medyczny opis homoseksualizmu, co przełożyło się na potrzebę okiełznania niedozwolonych praktyk seksualnych. Mężczyzna późnej epoki wiktoriańskiej musiał więc mieć w&nbsp;sobie dużo samokontroli, samodyscypliny, akceptacji dla otaczającej go rzeczywistości. Ale ten „domowy” ideał mężczyzny z&nbsp;miasta był w&nbsp;konflikcie z&nbsp;innym wizerunkiem z&nbsp;epoki wiktoriańskiej, w&nbsp;którym odwaga wiązała się przygodami i&nbsp;intensywnymi przeżyciami w&nbsp;koloniach. Zwierzęce instynkty i&nbsp;pierwotne cechy ujawniały się również podczas eskapad, które tłumnie podejmowano na zachodnim wybrzeżu Ameryki Północnej, kierując się zwłaszcza nad kanadyjską rzekę Klondike w&nbsp;poszukiwania złota. Biorący udział w&nbsp;takich wyprawach zwykle mieli solidny zarost. Brodaczy przybywało. Barwnie opisał to William Henselow, publikując poezję napisaną w&nbsp;obronie zarostu pod tytułem: <span class="em">Golenie się i&nbsp;używanie brzytwy &ndash; nienaturalna, irracjonalna, niemęska, bezbożna i&nbsp;śmiertelna moda wśród chrześcijan</span>. W&nbsp;XIX wieku zarost nosili między innymi car Aleksander III, Napoleon III, Fryderyk III, Benjamin Disraeli, Charles Dickens, Giuseppe Garibaldi, Karol Marks, Giuseppe Verdi czy Abraham Lincoln.</p>

  <p class="x5-txt">Konflikt między tymi dwoma wizerunkami znakomicie obrazuje słynne dzieło Roberta Louisa Stevensona <span class="em">Doktor Jekyll i&nbsp;pan Hyde</span>. W&nbsp;ekranizacji tej powieści z&nbsp;1960 roku, <span class="em">The Two Faces of Dr. Jekyll</span>, dwie osobowości jednej postaci gra ten sam aktor, który jedynie zakłada bądź zdejmuje brodę, zależności od tego, czy prezentuje mrocznego Hyde’a&nbsp;czy cnotliwego dr. Jekylla, choć w&nbsp;książce to właśnie Hyde nie miał brody i&nbsp;był idealnie ogolony. Dr&nbsp;Jekyll wolał unikać poważnego ryzyka, jakim w&nbsp;tym czasie było golenie.</p>

  <div class="ramka">
    <p class="x6-tytul-ciekaw">STRASZLIWE NARZĘDZIE… <br class="calibre4" />DO GOLENIA</p>

    <p class="x6-txt-ciekaw-pierwszy">„Obudziłem się o&nbsp;szóstej, po czym spędziłem godzinę w&nbsp;stanie nieświadomego uśpienia. W&nbsp;końcu podniosłem się. Próbowałem potem ogolić się brzytwą tak tępą, że wielokrotnie zacinałem się na twarzy. Wyglądała ona, jakbym zaznawał męki, jakie przechodzą chorzy na cholerę. Goląc się często, do pewnego stopnia unikałem ohydnej złośliwości brzytwy. Gdybym potrafił przywiązywać uwagę do takich detali, być może nauczyłbym się ją ostrzyć, choć z&nbsp;drugiej strony mógłbym poderżnąć sobie gardło.”</p>

    <p class="x6-txt-ciekaw-pierwszy">Z&nbsp;dzienników Thomasa A.&nbsp;Edisona, 13 lipca 1885</p>
  </div>

  <p class="x5-txt">Pod koniec XIX wieku golenie wciąż było domeną golibrody. Wielu klientów zgadzało się ze starym rosyjskim przysłowiem: „Łatwiej urodzić dziecko raz w&nbsp;roku, niż golić się codziennie”. Dobry golibroda oferował najpierw nawilżenie twarzy za pomocą pędzla z&nbsp;borsuczego włosia oraz masaż twarzy po skończonym goleniu, a&nbsp;więc klient nie tylko otrzymywał usługę, ale i&nbsp;wychodził z&nbsp;salonu wypoczęty, odświeżony i&nbsp;odprężony. Co ważniejsze, ówcześni mężczyźni dochodzili do skądinąd słusznego wniosku, że lepiej nie ryzykować &ndash; powszechnie dostępna brzytwa mogła służyć jako przyrząd fryzjerski, jak i&nbsp;narzędzie zbrodni. Ilustruje to przykład literacki Jonathana Harkera, niewyspanego młodego prawnika, który rankiem, goląc się ostrą brzytwą, zaciął się, a&nbsp;jednocześnie poczuł za sobą obecność innej osoby &ndash; złowrogiego hrabiego Draculi, łapiącego go za szyję. Golenie zarostu musiało być w&nbsp;XIX wieku równie straszne, co owa postać z&nbsp;wydanej w&nbsp;1897 roku powieści Brama Strokera <span class="em">Dracula</span>. Podobną tendencję można zaobserwować w&nbsp;opowiadaniu pod tytułem <span class="em">Golibroda z&nbsp;Göttingen</span>, opublikowanym na łamach dwutygodnika „Spirit of English Magazine” z&nbsp;15 grudnia 1826 roku. Wywiązuje się tu dialog pomiędzy przestraszonym klientem a&nbsp;trzymającym brzytwę potencjalnym oprawcą, który niczym niezdarny amator kilkukrotnie zabierał się do działania. <span class="em">„</span>Czy nie chcesz mi przypadkiem poderżnąć gardła? &ndash; pyta klient podniesionym głosem. &ndash; Zarabiam na goleniu brody, nie podrzynaniu gardeł &ndash; przerażony golibroda odpowiedział z&nbsp;pokorą. &ndash; Dobrze, dobrze, ale nie ufam ci na słowo. Jeżeli zatniesz mnie, to po prostu rozwalę ci łeb, rozumiesz?”. Obawy były uzasadnione, jak pokazuje nekrolog z&nbsp;17 listopada 1800 roku wydrukowany na łamach „Gentleman’s magazine”, opisujący przykład porucznika Cockburna, który zaciął się śmiertelnie przy goleniu we własnym domu. Niebezpieczeństwo poderżnięcia gardła wynikało z&nbsp;konstrukcji przyrządu do golenia.</p>

  <div class="ramka">
    <p class="x6-tytul-ciekaw">KRÓTKA HISTORIA BRZYTWY</p>

    <p class="x6-txt-ciekaw-pierwszy">Brzytwa była niesłychanie ostrym narzędziem. Pierwsza brzytwa o&nbsp;stalowym ostrzu powstała w&nbsp;1680 roku w&nbsp;Sheffield, w&nbsp;miejscu, które było centrum produkcji sztućców. W&nbsp;1740 roku Benjamin Huntsman, po przeniesieniu się z&nbsp;Doncaster w&nbsp;okolice Sheffield, opracował nowy rodzaj stali, która charakteryzowała się zwiększoną wytrzymałością. W&nbsp;1770 roku genialny samouk, prawdopodobnie największy w&nbsp;historii Zachodu mistrz wyrabiania noży, Jean-Jacques Perret publikuje dzieło <span class="em">Sztuka nauki samogolenia</span>, w&nbsp;którym oferuje swój nieopatentowany wynalazek sprzed 8 lat tym, którzy chcą nauczyć się golenia. Jego „bezpieczna brzytwa” powstała z&nbsp;inspiracji strugiem, czyli ręcznym narzędziem do obróbki drewna. Nazywanie wynalazku bezpiecznym było jednak mocno na wyrost. Główną innowacją brzytwy Perreta była drewniana osłonka na ostrze, która przeciwdziałała zbyt głębokim skaleczeniom.</p>

    <p class="x6-txt-ciekaw">Brzytwę składało się na pół, w&nbsp;podobny sposób jak czyni się to z&nbsp;dzisiejszymi scyzorykami. Zaostrzona cześć, wykonana ze stali, była zakończona na drugim końcu metalową bądź drewnianą rączką. Użycie brzytwy wymagało właściwego konserwowania i&nbsp;codziennego ostrzenia na kamieniu belgijskim, zawierającym kwarcyty . Następnie brzytwę przemywano wodą i&nbsp;polerowano na skórzanym pasku, który najczęściej wisiał na gwoździu osadzonym w&nbsp;ścianie.</p>
  </div>

  <p class="x5-srodtytul1">REKLAMA GOLI</p>

  <p class="xi">Do społecznej debaty o&nbsp;wizerunku mężczyzny dołączyła reklama, która sprawiała, że zarost znalazł się znów w&nbsp;odwodzie. Przykładowo reklama brzytwy Wilkinson zamieszczona w&nbsp;„Illustrated London News” (ILN) z&nbsp;18 lutego 1899 roku, zawierająca trzy rysunki, sygnalizowała przekaz: „Należy się golić”. Pierwszy obrazek przedstawiał mężczyznę, który już jakiś czas paraduje z&nbsp;brodą. Komentarz był jasny: „On zdaje sobie sprawę, jak obrzydliwy jest jego wygląd”. Na drugim rysunku tenże jegomość widoczny był ze spienioną brodą, gotowy do ogolenia, a&nbsp;na trzecim &ndash; biła radością jego zadowolona twarz z&nbsp;dopiskiem: „Ogoliłem się”, oraz komentarzem: „Jest jak nowo narodzony”. Inna reklama, z&nbsp;1906 roku, promująca firmę Williams, przedstawia parę obejmującą się, gdy mężczyzna się goli, a&nbsp;w&nbsp;tle widać slogan: „To cudowne uczucie na twarzy”. W&nbsp;parze z&nbsp;obietnicą komfortu, wygody i&nbsp;bezpieczeństwa idzie ogólnik: „Należy się to Twojej twarzy”. Dla klientów atrakcyjne było zwłaszcza bezpieczeństwo, gdyż wizyta u&nbsp;golibrody wiązała się z&nbsp;podatnością wystawienia twarzy na „terror” golenia, jak zostało to określone w&nbsp;reklamie z&nbsp;4 lutego 1899&nbsp;roku zamieszczonej w&nbsp;„Illustrated London News” (ILN). Z&nbsp;kolei reklama z&nbsp;3&nbsp;kwietnia tego roku (ILN) twierdziła, że golenie to przyjemność. Dzięki nowym prądom w&nbsp;nauce także medycyna popierała tę codzienną czynność wykonywaną w&nbsp;odpowiednich warunkach w&nbsp;domu, jako że zagrożenie chorobami wzrastało, gdy brakowało higieny osobistej, o&nbsp;co nie było trudno w&nbsp;zakładach golibrodów. W&nbsp;końcu, zgodnie z&nbsp;reklamą firmy Williams z&nbsp;5&nbsp;stycznia 1895 roku (ILN): „Golenie się jest proste, jak wszystko inne, jeżeli się tylko umie”.</p>

  <p class="x5-txt">Pod koniec XIX wieku poranna toaleta była przede wszystkim czasochłonna. Trzeba było dużo wprawy, żeby nie zrobić sobie krzywdy, ponadto sam proces był monotonny.</p>

  <p class="x5-srodtytul1">BARDZO PRZEŁOMOWE GOLENIE</p>

  <p class="xi">Pewnego dnia w&nbsp;1895 roku, King Camp Gillette, zawodowy domokrążca, golił się w&nbsp;swoim domu w&nbsp;Brookline, w&nbsp;stanie Massachusetts. Brzytwa była bardzo tępa, więc golenie było wyjątkowo uciążliwe. Nagle odłożył na bok brzytwę i, pomimo ściekającej na ziemię piany, zaczął na kartce szkicować swoją ideę nowatorskiego produktu, na który składała się innowacyjna maszynka do golenia z&nbsp;pojemnikiem na wymienne ostrza. Gillette dokończył &ndash; nie bez wysiłku &ndash; poranną toaletę, wybiegł z&nbsp;domu, kupił taśmę stalową i&nbsp;kilka innych rzeczy. Jak przeliczył, za 16 centów można było wykonać aż 500 ostrzy. Niedługo potem napisał do żony, przebywającej akurat u&nbsp;krewnych w&nbsp;Ohio, list, w&nbsp;którym nie ukrywał swojego szczęścia: „Wymyśliłem! Będziemy bogaci! ”. Dwie dekady później opisywał tę chwilę w&nbsp;wywiadzie z&nbsp;redaktorem „Gillette Blade” w&nbsp;następujący sposób: „Kiedy stałem z&nbsp;brzytwą w&nbsp;ręku, a&nbsp;moje oczy spoczęły na tym narzędziu, niczym ptak osiadający na gnieździe, pomyślałem o&nbsp;niej &ndash; maszynka do golenia Gillette. Wszystko to zobaczyłem w&nbsp;tej jednej chwili. Sposób, w&nbsp;jaki żyletka będzie pasowała do maszynki, zacisk trzymający wymienne ostrze oraz idee ostrza dwustronnego”.</p>

  <p class="x5-srodtytul">HISTORIA ŻYCIA WIZJONERA</p>

  <p class="xi">„Archimedes golenia” &ndash; King C.&nbsp;Gillette urodził się 5 stycznia 1855 roku w&nbsp;Fond du Lac w&nbsp;stanie Wisconsin, w&nbsp;wielodzietnej, niezamożnej rodzinie. Był najmłodszy z&nbsp;trzech synów. Gdy miał 4 lata, rodzina postanowiła przeprowadzić się do Chicago. Dzieci zarówno pomagały w&nbsp;pracach domowych, jak i&nbsp;pracowały, aby pomóc rodzinie się utrzymać. 8 października 1871 roku Gillette’owie padli ofiarą jednej z&nbsp;największych katastrof w&nbsp;historii Ameryki &ndash; gigantycznego pożaru Chicago, w&nbsp;którym stracili dom i&nbsp;cały dobytek. Sytuacja była dramatyczna, a&nbsp;rodzina musiała się znów przeprowadzić &ndash; tym razem do Nowego Jorku. Ojciec Kinga dostał tam posadę urzędnika patentowego, a&nbsp;w&nbsp;domu często opowiadał o&nbsp;zarejestrowanych wynalazkach &ndash; nie pozostało to bez wpływu na ducha wynalazczości u&nbsp;jego syna. Jednak sytuacja materialna rodziny nadal nie była zadowalająca. W&nbsp;wieku 16&nbsp;lat King zrezygnował więc z&nbsp;nauki w&nbsp;szkole i&nbsp;poszedł do pracy. Został komiwojażerem. Przemierzał kraj, sprzedając różne towary, w&nbsp;tym artykuły z&nbsp;żelaza. Próbował też sił jako wynalazca. Do 1890 roku zarejestrował cztery własne patenty &ndash; jednak żaden nie przyniósł spodziewanego zysku. Tego samego roku założył rodzinę, żeniąc się z&nbsp;Alantą Ellą Gaines, z&nbsp;którą miał syna, Kinga juniora.</p>

  <p class="x5-srodtytul1">UTOPIE WIZJONERA</p>

  <p class="xi">Na początku lat 90. Gillette pracował w&nbsp;firmie Crown Cork and Seal Company, oferującej jednorazowe korki &ndash; wynalazek opatentowany przez Williama Paintera. W&nbsp;tym czasie nie uznawał bogacenia się za priorytet &ndash; istotniejsze było dla niego znalezienie sposobu na zlikwidowanie biedy. Wierzył bowiem, że ubóstwu można skutecznie zapobiegać. W&nbsp;jego głowie pojawiła się wizja nowego społeczeństwa. Przez kilka lat pracował nad swoim projektem socjalistycznej utopii, aby w&nbsp;1894 roku wydać książkę <span class="em">The Human Drift</span>. Przedstawia ona zadowolonych mieszkańców, żyjących w&nbsp;bezklasowym społeczeństwie w&nbsp;mieście Metropolis, liczącym 40&nbsp;000 mieszkańców. W&nbsp;Metropolis istnieje kilka tysięcy drapaczy chmur, otoczonych przez porośnięte zielenią parki, miasto zaś kwitnie dzięki energii dostarczanej przez wodospad Niagara.</p>

  <p class="x5-txt">Książka jest echem przemian społecznych i&nbsp;gospodarczych po wojnie secesyjnej. King Camp Gillette przewidywał, że zapotrzebowanie ludzi na produkcję i&nbsp;dystrybucję towarów i&nbsp;usług spełni jedna Firma, zorganizowana w&nbsp;formie spółki akcyjnej, która zastąpi wiele małych i&nbsp;rozdrobnionych przedsiębiorstw. Ustrojem idealnego społeczeństwa miała być „demokracja technokratyczna”. Społeczeństwo rządzone byłoby przez fachowców&nbsp;&ndash; technokratów, ale każdy człowiek, udziałowiec w&nbsp;Firmie, miał posiadać jeden głos. „Ludzie w&nbsp;takim społeczeństwie byliby wobec siebie serdeczni i&nbsp;otwarci<span class="em">”</span> &ndash; pisał Gillette, czerpiąc garściami z&nbsp;idei socjalistów, takich jak Charles Rollinson Lamba i&nbsp;Walter Burley Griffin. Zgniły kapitalizm wraz z&nbsp;koszmarem konkurencji odszedłby w&nbsp;ten sposób w&nbsp;niepamięć, a&nbsp;mieszkańcy Metropolis mogliby realizować swoje pasje.</p>

  <p class="x5-srodtytul1">WYMIENIALNA REWOLUCJA</p>

  <p class="xi">King miał jednak okazać się autorem rewolucji zgoła innej niż społeczna. Jego szef, William Painter, błyskawicznie się zorientował, że zatrudniony pracownik ma potencjał, potrafi samodzielnie myśleć i&nbsp;jest pomysłowy. Poradził mu więc pewnego dnia, żeby wykorzystał swoje umiejętności i&nbsp;zarobił prawdziwe pieniądze: „King, ty masz smykałkę do myślenia &ndash; wymyśl coś podobnego do jednorazowych korków, co można wyrzucić po zużyciu, to ludzie będą nieustannie kupować i&nbsp;wracać po więcej”. King Camp Gillette odparł: „To łatwe udzielać tego rodzaju porad, ale ile jest rzeczy takich jak korek?”. Jednocześnie przyznawał, że ta rada utkwiła mu w&nbsp;pamięci. Zmaterializowała się w&nbsp;1895 roku, w&nbsp;postaci pomysłu na maszynkę z&nbsp;wymienialnymi ostrzami, które wyrzucałoby się po zużyciu.</p>

  <p class="x5-srodtytul">REWOLUCJA NA OSTRO</p>

  <p class="xi">Pomysł wymiennych ostrzy był rewolucją. Sam King Camp Gillette był w&nbsp;kropce. Jako człowiek idei i&nbsp;wizjoner nie umiał właściwie zaprojektować swojego pomysłu, ani tym bardziej stworzyć wymyślonej przez siebie maszynki do golenia. Jego przyjaciele dokuczali mu nieustannie. „Jak tam maszynka do golenia?” &ndash; pytali prześmiewczo. XIX-wieczny zdrowy rozsądek podpowiadał im, że idealne narzędzie do golenia powinno być trwałe i&nbsp;działać kilkanaście lat, jak brzytwa. Idea tanich ostrzy, wyrzucanych po kilkukrotnym użyciu, za to produkowanych masowo, brzmiała wtedy równie niedorzecznie, co dziś utopijne pomysły Kinga Campa Gillette’a. Zanim więc 3 grudnia 1901 roku złożył aplikację, która potem stanie się patentem numer 775134 na bezpieczną maszynkę do golenia, musiał poradzić sobie z&nbsp;przeciwnościami losu.</p>

  <div class="ramka">
    <p class="x6-tytul-ciekaw">EWOLUCJA MASZYNEK</p>

    <p class="x6-txt-ciekaw-pierwszy">Maszynki do golenia podlegały ciągłym zmianom. King Camp Gillette nie był twórcą ani maszynki w&nbsp;kształcie litery T, ani „bezpiecznej maszynki do golenia”. Ponad pół wieku przed wynalazkiem Gillette’a, Wiliam Henson skonstruował pierwszą brzytwę typu motykowego &ndash; w&nbsp;kształcie litery T, której ostrze było umieszczone prostopadle do uchwytu, co znakomicie ułatwiło manewrowanie golarką. „Bezpieczną maszynkę” w&nbsp;1880 roku wynaleźli bracia Kampfe, wprowadzając na rynek w&nbsp;USA produkt Star Razor. Ich śladem poszły inne firmy, takie jak Gem Cutlery czy Wilkinson Sword, słynąca do tej pory z&nbsp;wytwarzania broni białej. Ta ostatnia zaproponowała w&nbsp;1896 roku swoją wersję bezpiecznej maszynki do golenia o&nbsp;nazwie… Pall Mall.</p>
  </div>

  <p class="x5-srodtytul1">ZROBIĘ TĘ MASZYNKĘ!</p>

  <p class="xi">Największym kłopotem było znalezienie sposobu na wycinanie z&nbsp;taśmy stalowej ostrza oraz montowanie już zaostrzonych żyletek w&nbsp;golarce. Procesy wzbogacania stali, jej wzmocnienie i&nbsp;hartowanie, stanowiły dla Kinga czarną magię. Przez kilka lat nawet nie wiedział, jak zacząć. Inżynierowie i&nbsp;praktycy, słysząc o&nbsp;jego pomyśle, pukali się w&nbsp;głowę. Aż do 1900 roku Gillette nie spotkał nikogo, kto potrafiłby przekuć jego wizję w&nbsp;namacalny produkt. Miało się to zmienić dopiero, gdy poznał Williama Nickersona. Był to zdolny inżynier-chemik, absolwent Massachusetts Institute of Technology, który uzyskał wcześniej patent na bezpieczną windę, dzięki której zmniejszyła się liczba wypadków w&nbsp;transporcie na wysokości. Otrzymał także patent na guzik zatrzymujący windę na odpowiednim piętrze oraz opatentował maszynę ważącą. Nie miał jednak szczęścia w&nbsp;biznesie &ndash; koniec końców jego partnerzy pozbyli się go z&nbsp;interesu, a&nbsp;niezwykłe wynalazki nie przyniosły mu żadnej korzyści finansowej. O&nbsp;żyletkach dowiedział się przypadkiem, gdy wraz z&nbsp;przyjacielem, Henrym Sachsem, oraz jego zięciem, Jacobem Heilbornem, próbowali zbudować nowy typ żarówki. Naruszyli jednak patent należący do Thomasa Edisona i&nbsp;musieli porzucić wypracowane rozwiązania. To Heilborn zachęcił, początkowo niechętnego żyletkom Nickersona, do zajęcia się tym pomysłem na poważnie. Nickerson zaprojektował i&nbsp;wykonał bezpieczna maszynkę do golenia, a&nbsp;także opracował sposób produkcji ostrzy. Naprawdę uwierzył w&nbsp;możliwości, jakie daje ten innowacyjny wynalazek, i&nbsp;w&nbsp;liście do Heilborna pisał: „Sądzę, że maszynka do golenia oparta na założeniach Gillette’a&nbsp;może być sukcesem. (…) W&nbsp;mojej opinii o&nbsp;sukcesie w&nbsp;dużej mierze, jeżeli nie całkowicie, zadecyduje produkcja taniego ostrza o&nbsp;wysokiej jakości”. W&nbsp;ten sposób 28 września 1901 roku powstała firma American Safety Razors. Początkowo miała przyjąć nazwę od nazwiska pomysłodawcy żyletki, ale ostatecznie uznano, że byłoby niesprawiedliwe, gdyby się tak nazywała tylko z&nbsp;powodu dobrego pomysłu.</p>

  <p class="x5-srodtytul1">PRZYPADEK RATUJE <span class="em">STARTUP</span></p>

  <p class="xi">Głównym udziałowcem American Safety Razors został King Camp Gillette, mając 17&nbsp;500 akcji. Nickerson, Heilborn, Sachs i&nbsp;czwarty wspólnik, Edward Steward, otrzymali łącznie 12&nbsp;500 akcji. Najwięcej papierów wartościowych, 20&nbsp;000 akcji, miało zostać sprzedanych w&nbsp;blokach po 500 akcji, aby pozyskać kapitał na przedsięwzięcie. Z&nbsp;początku jeden udział wyceniano na 10 dolarów, ale szybko okazało się, że nikt nie chce ich kupować nawet za pół dolara. Tymczasem potrzebne było aż 5000 dolarów, aby Nickerson, który codziennie pracował nad wynalazkiem w&nbsp;wynajętym warsztacie nad sklepem rybnym przy ulicy Atlantic Avenue 424, zaczął produkcję. Otrzymywał za to 40 dolarów tygodniowo, za co zgodził się przekazać prawa do swoich dzieł na rzecz firmy. Jednakże pozyskiwanie kapitału nie powiodło się, sprzedano tylko część udziałów. Ostatecznie 3500 akcji kupił Henry Sachs. W&nbsp;1902 roku ogłosił współpracownikom, że opracował plan wdrożenia oraz produkty wedle wizji Gillette’a. Można było zacząć produkcję na masową skalę, gdyby nie jeden problem. Otóż wykorzystany został niemal cały zgromadzony budżet. Przedsiębiorstwo znów potrzebowało dokapitalizowania. Nickerson zwrócił się do swoich znajomych, z&nbsp;którymi wcześniej opracował wagę. Odnieśli oni sukces komercyjny, ale za inwestycję w&nbsp;firmę produkującą żyletki zażądali 51% udziałów. Na to wspólnicy się nie zgodzili, więc firma upadła. Na jej miejsce powołano przedsiębiorstwo Gillette Safety Razor, którego udziały można było kupić za 25 centów. Nikt jednak nie brał na poważnie inwestycji w&nbsp;taki, jakbyśmy dziś powiedzieli, <span class="em">startup</span>. Niemal rok trwała intensywna akcja poszukiwania sponsorów. Bez skutku. Henry Sachs miał już ogłosić upadłość spółki, gdy Gillette przypadkiem spotkał starego przyjaciela (z&nbsp;czasów handlu korkami jednorazowymi), irlandzkiego piwowara Johna Joyce’a. Zdecydował się prosić go o&nbsp;wsparcie, przywołując na pomoc wszystkie swoje talenty sprzedawcy. Nie był to bowiem pierwszy wspólny interes obu panów. John już kiedyś zainwestował w&nbsp;pomysł Kinga, a&nbsp;ponieważ była to chybiona koncepcja, stracił cały wkład 20&nbsp;000 dolarów. Tym razem trudniej było go przekonać, ale ostatecznie Joyce uległ i&nbsp;został znaczącym udziałowcem. W&nbsp;1903 roku, po zainwestowaniu 25&nbsp;000 dolarów, uruchomiono produkcję maszynek i&nbsp;ostrzy.</p>

  <p class="x5-srodtytul1">POLITYKA CENOWA &ndash; ROZDANIE PIERWSZE</p>

  <p class="xi">Tak liczne grono zarządzające organizacją miało kłopot z&nbsp;ustaleniem ceny produktów, a&nbsp;decydujący głos należał do Johna. Nie było problemów z&nbsp;samymi ostrzami &ndash; 20 sztuk stalowo-węglowych wkładów, zapakowanych w&nbsp;zielone pudełko z&nbsp;wizerunkiem pomysłodawcy kosztowało 1 dolara. Większy problem stanowiła golarka. Przed inwestycją Joyce’a cenę ustalono na 3 dolary, ale pod wpływem inwestora Gillette, Sachs, Heilborn, Nickerson i&nbsp;Steward musieli podnieść ją do 5 dolarów, co stanowiło połowę tygodniowych zarobków przeciętnego Amerykanina. W&nbsp;gazecie „System” ukazało się ogłoszenie: „Oferujemy nowy typ maszynki do golenia”. Reklama obiecywała, że to pierwsze bezpieczne narzędzie do golenia, zawierające ostrza wystarczające na 20 lub 30 goleń. Początkowo dystrybucja produktu odbywała się poprzez sklepy jubilerskie, w&nbsp;perfumeriach i&nbsp;sklepach z&nbsp;produktami żelaznymi.</p>

  <p class="x5-srodtytul1">LOS FIRMY NA OSTRZU… ŻYLETKI</p>

  <p class="xi">Dla Gillette’a&nbsp;przełom 1903 i&nbsp;1904 roku był bardzo trudny. Nie otrzymywał dochodów z&nbsp;działalności firmy, w&nbsp;której był prezesem. Był więc zdany na Crown Cork, gdzie nadal pracował jako sprzedawca jednorazowych korków. Kiedy firma zdecydowała się wysłać go do Londynu, z&nbsp;roczną pensją 6000 dolarów, poprosił Joyce’a o&nbsp;wypłacanie pensji. Ten prośbę odrzucił, wobec czego King nie mógł odmówić firmie, z&nbsp;którą był związany jako sprzedawca. Zrezygnował z&nbsp;prezesury w&nbsp;firmie, choć pozostał dyrektorem i&nbsp;wraz z&nbsp;rodziną pojechał do Londynu. Stamtąd śledził rozwój firmy i&nbsp;jak się szybko okazało, miał powody do niepokoju. Pierwszy rok działalności okazał się zupełną klęską. Do końca 1903 roku sprzedano tylko 51 maszynek i&nbsp;168 żyletek, a&nbsp;pomysł nie wydawał się trafiony. John Joyce zaczął szukać sposobu na odzyskanie pieniędzy zainwestowanych w&nbsp;firmę. Wtedy King zdecydował się rzucić wszystko, wracać i&nbsp;ratować firmę. Gdy wchodził na pokład statku płynącego z&nbsp;Liverpoolu do USA, był wewnętrznie rozdarty. John Joyce bez wątpienia uratował jego firmę-marzenie od upadku i&nbsp;bankructwa w&nbsp;1902 roku. Jednak teraz chciał poświecić wizję globalnej firmy sprzedającej maszynki do golenia oraz ostrza na rzecz wyciągania krótkoterminowych zysków ze sprzedaży praw do „bezpiecznej maszynki” za 100&nbsp;000 dolarów. Pozbawiony przychodów we własnej firmie de facto nienależącej do niego, dyrektor postanowił przekonać Joyce’a, że popełnia wielki błąd, gdyż klienci zainteresowani goleniem żyją na całym świecie i&nbsp;nigdy ich nie zabraknie, byłoby więc szaleństwem rezygnować z&nbsp;firmy opartej na tej potrzebie. Dotarł do Bostonu w&nbsp;ostatniej chwili, ponieważ gdy schodził z&nbsp;pokładu statku, John Joyce już przygotował wstępną umowę sprzedaży praw. Gillette dokonał niemal cudu, bo potrafił jeszcze raz sprzedać swoją wizję Joyce’owi, który ostatecznie zrezygnował z&nbsp;transakcji. Dla firmy było to wydarzenie niemal równie istotne, co sam pomysł na jej powstanie.</p>

  <p class="x5-srodtytul1">TECHNOLOGIA I&nbsp;PATENT, CZYLI NARESZCIE PRZEŁOM</p>

  <p class="xi">Szczęśliwie, w&nbsp;tym samym czasie, w&nbsp;sierpniu 1904 roku, William Nickerson wpadł na pomysł, jak szybciej i&nbsp;taniej produkować żyletki, usprawniając moce wytwórcze fabryki. 15 listopada 1904 roku do udziałowców dotarła kolejna dobra wiadomość. Gillette otrzymał patent na swój wynalazek, zabezpieczający przed kopiowaniem rozwiązania przez konkurencję na 17 lat. Uradowany King Camp Gillette dostał od równie szczęśliwego Johna Joyce’a&nbsp;roczną pensję w&nbsp;wysokości 18&nbsp;000 dolarów oraz tytuł wiceprezesa przedsięwzięcia. Laury zbierał też Nickerson &ndash; pracował w&nbsp;firmie do 1928 roku, jako wiceprezes i&nbsp;dyrektor produkcji. Sukcesu dopełnia sprzedaż, która dzięki reklamie w&nbsp;1904 roku wyniosła 90 tysięcy golarek i&nbsp;123 tysięcy żyletek. W&nbsp;1905 roku sprzedało się już 277&nbsp;000 sztuk maszynek i&nbsp;ponad milion żyletek. Firma, zgodnie z&nbsp;planami Gillette’a, rozpoczęła globalizację &ndash; zaczęło się od filii w&nbsp;Londynie, następnie bezpieczne golarki pojawiły się w&nbsp;Paryżu, a&nbsp;w&nbsp;roku 1906 były już w&nbsp;Niemczech i&nbsp;Kanadzie. Firma szybko weszła też na rynek w&nbsp;Rosji i&nbsp;Meksyku.</p>

  <p class="x5-srodtytul1">REKLAMA NA START</p>

  <p class="xi">Ogromną rolę w&nbsp;sukcesie firmy odegrała reklama. Na początku kładła nacisk na bezpieczeństwo samodzielnego golenia za pomocą żyletek firmy Gillette oraz atakowała golibrodów, odnosząc się do nich z&nbsp;pogardą. W&nbsp;1906 roku pewna reklama przedstawiała to tak: „Gdyby czas, pieniądze i&nbsp;energia zmarnowana w&nbsp;zakładach golibrodów w&nbsp;całej Ameryce zostały zamieniona na kopanie kanału w&nbsp;Panamie &ndash; ten zostałby wybudowany w&nbsp;4 godziny”. Jednak od 1910 roku Gillette zmienia taktykę, przebiegle stawiając golibrodów w&nbsp;centrum swojego łańcucha dystrybucji produktów. W&nbsp;reklamach firmy często występowali &ndash; jako symbol męskości &ndash; ogoleni żołnierze oraz sportowcy, którzy z&nbsp;kolei akcentowali potrzebę rywalizacji.</p>

  <p class="x5-srodtytul1">SUKCES I&nbsp;PRZEŁAMANIE TABU</p>

  <p class="xi">Dzięki reklamie w&nbsp;1915 roku firma Gillette sprzedała 70 milionów żyletek. Tego samego roku zszokowała rynek i&nbsp;odbiorców, wprowadzając na rynek pierwszą maszynkę do golenia dla kobiet, Milady Décolleté. Golenie było w&nbsp;tamtych czasach kojarzone wyłącznie z&nbsp;mężczyznami. Sukces sprzedażowy łączył się z&nbsp;tym, iż w&nbsp;Hollywood pojawiła się moda na depilację nóg i&nbsp;brwi przez kobiety. Kolejny sukces to zwiększenie sprzedaży w&nbsp;czasie pierwszej wojny światowej, gdy produkt Gillette znalazł się na wyposażeniu amerykańskich żołnierzy. Dowódcy doszli bowiem do wniosku, że jedynie na ogoloną twarz można właściwie założyć maskę przeciwgazową.</p>

  <p class="x5-srodtytul1">POLITYKA CENOWA &ndash; ROZDANIE DRUGIE</p>

  <p class="xi">Przełomowy model biznesowy firmy Gillette zakłada tanią sprzedaż „części podstawowej”, często poniżej swojej wartości. Dzięki temu można zarabiać na ciągle dostarczanych produktach, które są niezbędne do działania tejże części podstawowej. Taki mechanizm funkcjonuje w&nbsp;przypadku drukarek atramentowych i&nbsp;tonerów, konsoli, takiej jak Playstation, oraz gier na nią tworzonych czy właśnie golarki i&nbsp;ostrz. Strategia ta pojawiła się w&nbsp;Gillette dopiero po pewnym czasie &ndash; cena maszynek ustalona przez Joyce’a&nbsp;była wysoka. Konkurencyjne maszynki Star kosztowały 1,5 dolara. Inne firmy, takie jak Gem Cutlery, zaczęły tworzyć takie maszynki, do których pasowały różne ostrza. Gillette broniło się przed tym, korzystając ze środków prawnych wynikających z&nbsp;ochrony patentowej. Strategię żyletki i&nbsp;maszynki firma zaczęła stosować dopiero od 1921 roku, gdy wygasł podstawowy patent z&nbsp;1904 roku. Pół roku wcześniej, na łamach „Wall Street Journal” firma tryumfalnie ogłosiła nowy wynalazek, opatentowany 13 stycznia 1920 roku. Nowa maszynka kosztowała 5 dolarów, podczas gdy starą, przebrandowaną na model Brownie, wyceniono na 1 dolara, choć później była sprzedawana nawet za 85 centów. Konkurencja nie była w&nbsp;stanie zaoferować takiej ceny. Strategia zakładała zdobycie jak największej liczby klientów i&nbsp;nadzieję, że część pozyskanych klientów zmieni wybrany model na droższy. I&nbsp;tak też się stało. Od 1921 roku sprzedaż wzrosła w&nbsp;niespotykanym wcześniej tempie.</p>

  <p class="x5-srodtytul1">IDEALISTA UTOPIJNY W&nbsp;PRAWDZIWYM ŚWIECIE</p>

  <p class="xi">Pomimo sukcesu Joyce i&nbsp;Gillette nie mogli się porozumieć. Do głosu znów doszły społeczne utopie Gillette’a. W&nbsp;1910 roku wizjoner wpadł na pomysł, żeby pieniądze z&nbsp;zysków firmy przeznaczyć na stworzenie w&nbsp;stanie Arizona idealnego miasta-państwa, kopii Metropolis ze swej książki. Tego było za wiele dla Joyce’a. Kiedy usłyszał o&nbsp;pomyśle Gillette’a, by zapłacić Theodore’owi Rooseveltowi milion dolarów za zarządzanie tym tworem, uznał go za szaleństwo. Jeszcze w&nbsp;tym samym roku Joyce spłacił więc partnera, wykupując jego udziały, i&nbsp;w&nbsp;ten sposób zabezpieczając zyski firmy przed roztrwonieniem na utopijne osobliwości. W&nbsp;ten sposób King Camp Gillette stracił udziały w&nbsp;firmie i&nbsp;został milionerem. Przeprowadził się do Kalifornii, gdzie uprawiał pomarańcze i&nbsp;figi, dopracowywał utopię i&nbsp;występował jako dobry duch i&nbsp;mentor swej byłej firmy. Udzielał rad pracownikom oraz &ndash; szczególnie po 1916 roku, po śmierci Johna Joyce’a&nbsp;&ndash; był ambasadorem marki Gillette i&nbsp;brał udział w&nbsp;akcjach promocyjnych.</p>

  <p class="x5-txt">King Camp Gillette był bardzo nietypową osobą, nawet jak na tamte barwne czasy. Jego utopie, które rozwijał w&nbsp;kolejnych książkach: <span class="em">World Corporation</span> z&nbsp;1910 roku i&nbsp;<span class="em">People’s Corporation</span> z&nbsp;1924 roku, były, łagodnie mówiąc, osobliwe. Globalną spółkę akcyjną zastąpiła Korporacja, w&nbsp;ramach której ludzie mieli wyzbyć się indywidualizmu i&nbsp;cenić wspólnotowość. Choć w&nbsp;wiadomości wysłanej do dyrektorów firmy w&nbsp;1912&nbsp;roku zauważał: „Sukces zależy od reklamy”, świat z&nbsp;jego wyobrażeń był jej całkowicie pozbawiony. Russell B.&nbsp;Adams Jr., autor biografii wizjonera, stwierdzał, że to niemal tak, jakby Karol Marks zrobił sobie przerwę pomiędzy <span class="em">Manifestem Komunistycznym</span> a&nbsp;<span class="em">Kapitałem</span>, żeby wynaleźć, opracować i&nbsp;skomercjalizować nowego typu szczoteczkę do zębów lub składany grzebień. Po wybuchu rewolucji komunistycznej w&nbsp;Rosji Gillette zaczął uważać, że oto materializuje się jego marzenie. Był pewny, że mieszkańcy sowieckiej Rosji są szczęśliwi i&nbsp;zadowoleni z&nbsp;przewrotu. Do końca życia popierał działania Józefa Stalina, którego chciał odwiedzić pod koniec lat 20., sprzedawszy wcześniej swój majątek. Nie zgodzili się na to jego bliscy, choć na starość pozwolili mu trzymać w&nbsp;domu flagi z&nbsp;sierpem i&nbsp;młotem oraz portrety wodzów rewolucji. King Camp Gillette zmarł w&nbsp;1932 roku &ndash; krótko przed śmiercią powrócił na stanowisko szefa firmy.</p>

  <p class="x5-srodtytul">ŻYLETKOWY GIGANT DZIŚ</p>

  <p class="xi">Obecnie produkcja maszynek do golenia jest gigantycznym przemysłem, w&nbsp;którym olbrzymią ilość pieniędzy przeznacza się na badania naukowe. Żyletki produkuje się z&nbsp;taśmy ze stali hartowanej, z&nbsp;kilkunastoprocentową zawartością chromu, o&nbsp;grubości włosa, czyli ok.&nbsp;0,1&nbsp;mm. Samo ostrze żyletki ma grubość zaledwie tysięcznych części milimetra i&nbsp;jest pokrywane kolejno: chromem, materiałem ceramicznym i&nbsp;teflonem. Dzięki temu golenie jest bardziej komfortowe, a&nbsp;ostrze trwalsze: chrom chroni przed korozją, warstwa ceramiczna opóźnia zużycie, a&nbsp;teflon zmniejsza tarcie i&nbsp;daje większy poślizg.</p>

  <p class="x5-txt">Inżynierowie w&nbsp;firmie Gillette wciąż ulepszają golarki. W&nbsp;1971 roku wprowadzili podwójne ostrze zwane Trac II.&nbsp;Ruchoma główka golarki zawojowała klientów w&nbsp;1977 roku w&nbsp;produkcie Atra. Usprawniony wkład pojawił się w&nbsp;Sensorze zaproponowanym w&nbsp;1990 roku, a&nbsp;potrójne ostrze w&nbsp;Mach3 z&nbsp;1998 roku. Minął wiek od opatentowania przez Kinga Campa Gillette’a&nbsp;przełomowych rozwiązań pozwalających na bezpieczne golenie, a&nbsp;jego firma wciąż wydaje się korzystać z&nbsp;przywileju pierwszeństwa&nbsp;&ndash; sprzedaje pięciokrotnie więcej żyletek niż konkurencja.</p>
</div>


<div class="title-page" id="calibre_link-7">
  <h1 class="calibre5"><a href="#calibre_link-2" class="calibre2">SZTUKA </a><br class="calibre4" /><a href="#calibre_link-2" class="calibre2">SPRZEDAŻY</a><br class="calibre4" /><a href="#calibre_link-2" class="calibre2"> PRZYJEMNOŚCI,</a><br class="calibre4" /><br class="calibre4" /><a href="#calibre_link-2" class="calibre2"> CZYLI </a><br class="calibre4" /><a href="#calibre_link-2" class="calibre2"><span class="m-srednia">O&nbsp;GUMOWEJ FORTUNIE</span> </a><br class="calibre4" /><a href="#calibre_link-2" class="calibre2"><span class="marka">WRIGLEYA</span></a></h1>
</div>


<div class="title-page" id="calibre_link-20">
  <p class="x5-txt" id="calibre_link-53">&nbsp;</p>

  <p class="y">Guma do żucia sprawia wrażenie wytworu na wskroś współczesnego. Nic bardziej mylnego. To znany od wielu wieków produkt, stosowany jeszcze przez Indian, zmieniający swe miejsce w&nbsp;historii wraz ze zmianami kulturowymi. Swój olbrzymi sukces w&nbsp;czasach nowożytnych zawdzięcza przede wszystkim wyśmienitym działaniom marketingowym. Na przełomie XIX i&nbsp;XX wieku przodował w&nbsp;nich William Wrigley Jr.</p>

  <p class="x4-wstepny-cytat"><span class="em">KAŻDY MOŻE ZROBIĆ GUMĘ<br class="calibre4" /> DO ŻUCIA.&nbsp;SZTUKA POLEGA<br class="calibre4" /> NA TYM, ABY JĄ SPRZEDAĆ.</span></p>

  <p class="t3">WILLIAM WRIGLEY JR</p>

  <p class="x4-wstepny-cytat1" id="calibre_link-54">(1861&ndash;1932)</p>
</div>


<div class="title-page" id="calibre_link-21">
  <p class="xi">Guma do żucia to świetny materiał do ekonomicznych rozważań typu „co było pierwsze &ndash; kura czy jajko?”, tyle że ekonomiści pytają, co jest pierwsze przy nowym produkcie: popyt, jaki zgłaszają na niego konsumenci, czy też podaż ze strony producenta.</p>

  <p class="x5-srodtytul1">GUMA DO ŻUCIA A&nbsp;TEORIA PODAŻY I&nbsp;POPYTU</p>

  <p class="xi">W&nbsp;drugiej połowie XX wieku świat przyjął teorię ekonomisty Johna Maynarda Keynesa, wedle której dla światowej gospodarki najważniejsze jest umiejętne manipulowanie globalnym popytem poprzez politykę monetarną i&nbsp;fiskalną prowadzoną przez rządy państw. Wcześniej jednak teoretycy i&nbsp;praktycy wyznawali odwrotną teorię. Znane jest słynne zdanie Henry’ego Forda: „Jeżeli zapytalibyśmy konsumentów, czego pragną, odpowiedzieliby, że szybszych koni.” Dlatego XIX-wieczni ekonomiści klasyczni, tacy jak Jean-Baptiste Say, twierdzili, że to produkcja jest źródłem popytu. Jeszcze na początku XX wieku Joseph Schumpeter zakładał, że funkcja producentów polega przede wszystkim na przekonaniu kupujących do ich produktu. Na rynku wygrają ci, którzy zrobią to najlepiej. Ale to kupujący, choć nie mają wpływu na pojawianie produktów na rynku, de facto decydują o&nbsp;ich sukcesie. Schumpeter wyraził to w&nbsp;następujący sposób: „Linie kolejowe nie pojawiły się, ponieważ konsumenci przejęli inicjatywę i&nbsp;wyrazili efektywny popyt na ich usługi, przedkładając je nad usługi dyliżansów pocztowych. Podobnie to nie konsumenci pierwsi wyrazili potrzebę i&nbsp;popyt na lampy elektryczne, nylonowe pończochy, podróżowanie samochodami lub samolotami, słuchanie radia albo żucie gumy. Olbrzymia większość zmian w&nbsp;strukturze dóbr konsumpcyjnych została wymuszona przez producentów na konsumentach. Ci ostatni najczęściej opierali się zmianom i&nbsp;musieli być dopiero odpowiednio «wyedukowani» poprzez rozbudowane psychotechniki reklamy”. Nieprzypadkowo za Schumpeterem wspomniano tu gumę do żucia. To znakomite potwierdzenie tej teorii.</p>

  <p class="x5-srodtytul">DŁUGA HISTORIA ŻUCIA</p>

  <p class="xi">Żucie gumy ma swoją długą historię &ndash; znacznie dłuższą niż cała nauka ekonomii. Nie ulega wątpliwości, że była to jedna z&nbsp;najstarszych używek. Już tysiące lat temu w&nbsp;różnych zakątkach świata ludzie żuli gumę zrobioną z&nbsp;żywicy drzew &ndash; nie tylko dla przyjemności, ale i&nbsp;dla higieny: czyszczono nią zęby, odświeżano oddech i&nbsp;używano jako leku na różne choroby. Pliniusz Starszy, autor dzieła <span class="em">Naturalis historia</span> (<span class="em">Historia naturalna</span>)&nbsp;&ndash; istnej kopalni wiedzy z&nbsp;czasów rzymskich &ndash; potwierdza, że zwyczaj żucia był powszechny także w&nbsp;Europie. Starożytni Grecy pozyskiwali materiał z&nbsp;miękkiej naturalnej żywicy, otrzymywanej z&nbsp;balsamu wyciekającego z&nbsp;drzewa mastyksowego &ndash; pistacji kleistej (łac.&nbsp;<span class="em">Pistacia lentiscus</span>). Drzewo rośnie na greckiej wyspie Chios, a&nbsp;jego żywica nosiła piękną nazwę „Łzy Chios”. Rośliny, których żywica nadawała się do żucia, można zresztą spotkać na całym świecie &ndash; od Meksyku po Indonezję. Gumy podobne do tych, które znamy dziś, wyrabiali Indianie.</p>

  <p class="x5-srodtytul1">KOLEJNY WYNALAZEK INDIAN</p>

  <p class="xi">Majowie produkowali gumę z&nbsp;żywicy drzewa, które nazywali sapodilla, a&nbsp;które w&nbsp;świecie nowożytnym nosi nazwę sączyniec właściwy (łac.&nbsp;<span class="em">Manilkara zapota</span>). Ta rosnąca dziko w&nbsp;gorącym i&nbsp;wilgotnym klimacie roślina występuje w&nbsp;Ameryce Środkowej. W&nbsp;korze pnia i&nbsp;gałęzi oraz w&nbsp;młodych owocach kryje się mlecznobiały sok, zawierający aż 50% gumy. Żeby wydobyć sok, drzewo nacinano maczetą wzdłuż pnia. W&nbsp;ciągu zaledwie 2&ndash;3 godzin z&nbsp;sapodilli wypływał praktycznie cały materiał gumopodobny &ndash; bezzapachowa substancja, zwana <span class="em">chicle</span>. Każde drzewo można było nacinać raz na 3 lata, co nie znaczy, że w&nbsp;tym czasie drzewo było bezużyteczne. Miało przecież jadalne owoce. <span class="em">Chicle</span>, a&nbsp;raczej <span class="em">tzictli</span>, znali też Aztecy. Używali oni czystej żywicy z&nbsp;sapodilli albo mieszali ją z&nbsp;<span class="em">chapapote</span> &ndash; aromatyczną bitumiczną substancją (pochodną ropy naftowej), znajdywaną w&nbsp;Zatoce Meksykańskiej. Misjonarz franciszkański Bernardino de Sahagún, wykonujący swą posługę wśród Azteków, zauważył w&nbsp;swym dziele <span class="em">Historia general de las cosas de Nueva España (Rzecz z&nbsp;dziejów Nowej Hiszpanii</span>), że zażycie tej mieszanki powoduje ból głowy. Natomiast Indianie północnoamerykańscy bardzo chętnie żuli gumę robioną z&nbsp;żywicy świerkowej. To właśnie od nich pierwsi osadnicy z&nbsp;Europy przejęli ten obyczaj.</p>

  <p class="x5-txt">Stał się on na tyle popularny, że w&nbsp;1848 roku rozpoczęła się komercyjna produkcja gumy do żucia. Odważnym pionierem był John B.&nbsp;Curtis, który wytwarzał ją w&nbsp;swoim domu, w&nbsp;dużym, kuchennym piecu typu franklinowskiego. Dwa lata później poszerzył ofertę o&nbsp;gumę aromatyzowaną, zrobioną z&nbsp;parafiny, która w&nbsp;krótkim czasie przebiła popularnością gumę świerkową. Choć producent nadawał im bardzo pomysłowe nazwy, np.&nbsp;Biała Góra, Słodka Śmietanka czy Jankeski Świerk, nie dawało się ukryć, że guma ta była krucha i&nbsp;zostawiała w&nbsp;ustach przykry, gorzkawy posmak. Mimo to pojawiało się sporo naśladowców, produkujących gumę z&nbsp;wykorzystaniem podobnej technologii. Sam Curtis, choć zbudował w&nbsp;Portland pierwszą fabrykę gumy do żucia i&nbsp;zatrudnił w&nbsp;niej blisko 200 osób, nie zamierzał skupiać się na tym jednym produkcie. Jego firma zajmowała się bardziej dochodową działalnością, m.in. budową statków, organizacją promów oraz wydobywaniem złota i&nbsp;srebra. Guma do żucia, jaką znamy obecnie, miała pojawić się w&nbsp;latach 60. XIX wieku, dzięki bardzo niezwykłemu spotkaniu dwóch osób.</p>

  <p class="x5-srodtytul1">GUMA NOWOŻYTNA &ndash; CZAS START!</p>

  <p class="xi">Pierwsza z&nbsp;nich to fotograf Thomas Adams, który pracował jako reporter wojenny podczas wojny secesyjnej, m.in. robił zdjęcia żołnierzom Armii Potomaku, głównej armii Unii na wschodnim wybrzeżu dzisiejszych Stanów Zjednoczonych. W&nbsp;wolnych chwilach realizował się jako domowy wynalazca, choć bez spektakularnych sukcesów (wymyślił np.&nbsp;nowy rodzaju siodła na konia). W&nbsp;końcu otworzył mały zakład produkujący szkło, który przynosił mu wystarczające dochody, aby dalej mógł oddawać się swemu hobby. W&nbsp;1866 roku wraz trzema synami Johnem, Thomasem juniorem i&nbsp;Horace’em, zaczął eksperymenty z&nbsp;<span class="em">chicle</span>, nieznanym wcześniej w&nbsp;USA.&nbsp;Jego dostawcą został meksykański prezydent na wygnaniu, legendarny dyktator Antonio López de Santa Anna.</p>

  <p class="x5-txt">Panowie zetknęli się przez tłumacza Santa Anny (generał nie znał języka angielskiego), który był przyjacielem Thomasa Adamsa. Obalony tyran przybył do Stanów Zjednoczonych dobrze przygotowany &ndash; zabrał ze sobą pokaźną ilość gotówki i&nbsp;znaczny zapas <span class="em">chicle</span>. Podobno tak uwielbiał żucie zasuszonej żywicy z&nbsp;drzewa sapodilli, że absolutnie nie mógł bez niej żyć &ndash; nawet w&nbsp;czasie snu nawykowo ruszał ustami. Z&nbsp;takim kapitałem, znalazł sobie schronienie na Staten Island w&nbsp;Nowym Jorku. Adamsowi nie przeszkadzała niechlubna przeszłość Santa Anny, gdyż pojawiła się przed nim perspektywa korzystnych interesów, opartych na produkcji gumy w&nbsp;procesie wulkanizacji. Wspólnicy sądzili, że uda się powtórzyć proces wulkanizacji odkryty przez Charlesa Goodyeara w&nbsp;1839 roku. Bez powodzenia. Zniechęciło to generała Santa Annę, który powrócił do Meksyku, gdzie &ndash; stary, schorowany i&nbsp;ślepy &ndash; umarł w&nbsp;biedzie. Adams miał więcej determinacji i&nbsp;dalej eksperymentował, łącznie wydając 30&nbsp;000 dolarów na próby przeprowadzenia procesu wulkanizacji.</p>

  <div class="ramka">
    <p class="x6-tytul-ciekaw">HISTORIA PEWNEGO DYKTATORA</p>

    <p class="x6-txt-ciekaw-pierwszy">Antonio López de Santa Anna pochodził z&nbsp;Meksyku, gdzie urodził się w&nbsp;bogatej rodzinie kreolskiej. Od małego był rebeliantem, lubił hazard i&nbsp;pieniądze. Zamiast zgodnie z&nbsp;wolą rodziców studiować biznes, wybrał akademię wojskową. Już w&nbsp;wieku 16 lat należał do armii hiszpańskiej i&nbsp;walczył w&nbsp;wojnie o&nbsp;niepodległość Meksyku (1810&ndash;1821). Jego kariera błyskawicznie się rozwijała &ndash; w&nbsp;1816 roku był już kapitanem. Okazał się też sprytnym oportunistą &ndash; doskonale wiedział, że teren Meksyku był zbyt rozległy, by mogła utrzymać go Korona Hiszpańska, a&nbsp;rebelianci mieli dziesięciokrotną przewagę liczebną. Dlatego w&nbsp;1821 roku, tuż przed końcem wojny, przeszedł na stronę meksykańską, deklarując lojalność głównodowodzącemu, Augustinowi de Iturbidemu, zwanemu <span class="em">El Libertador</span>. W&nbsp;ten sposób Santa Anna, jako jego zaufany poplecznik, został generałem i&nbsp;człowiekiem bogatym &ndash; otrzymał na własność liczne hacjendy. To nie zaspokoiło jego apetytu na władzę i&nbsp;bogactwa. Rok później doprowadził do puczu, w&nbsp;którym zmieniono ustrój na republikę i&nbsp;obalono Iturbida. Wiedza i&nbsp;doświadczenie z&nbsp;pola walki pomogły Santa Annie w&nbsp;zdobyciu prezydentury w&nbsp;1833 roku. Była to jego pierwsza z&nbsp;11 kadencji na tym urzędzie. Będąc prezydentem ówczesnej republiki Meksyku, władał też Teksasem, którego obywatele w&nbsp;1835 roku zbuntowali się przeciwko władzy. Powstanie zostało krwawo stłumione, a&nbsp;wielu rebeliantów zginęło. Ostatnią garstkę 150 powstańców, którzy się schronili w&nbsp;Forcie Alamo, Santa Anna wyciął w&nbsp;pień. Źródła podają, że darował życie tylko dwóm kobietom i&nbsp;dwojgu dzieciom. Rok później teksańska armia rozgromiła wojska meksykańskie pod San Jacinto, a&nbsp;Santa Anna trafił do niewoli. Jego wolność była jednym z&nbsp;warunków traktatu, podpisanego 14 maja 1836 roku. Na jego podstawie wojska meksykańskie wycofały się z&nbsp;Teksasu, który wkrótce stał się częścią Stanów Zjednoczonych. Po powrocie do Meksyku, Santa Anna uczestniczył w&nbsp;kolejnej wojnie &ndash; tym razem z&nbsp;Francją &ndash; podczas której stracił nogę i&nbsp;został wygnany ze swojego kraju. Nie zniechęciło go to do powrotu i&nbsp;ponownego objęcia urzędu prezydenta Meksyku. Okrutny i&nbsp;bezwzględny, budził wśród obywateli Meksyku gorącą nienawiść. To przeciwko jego rządom, a&nbsp;przede wszystkim armii, występował słynny „Zorro”. Kilkanaście razy doprowadzano do obalenia dyktatora, aż wreszcie został zmuszony do emigracji na stałe.</p>
  </div>

  <p class="x5-srodtytul1">PIERWSZY PRODUCENT GUMY</p>

  <p class="xi">Horace Adams przyzna później, że ojciec był już tak sfrustrowany niepowodzeniami, że poszedł wyrzucić pozostałą resztę <span class="em">chicle</span> do rzeki. Po drodze usłyszał, jak młoda dziewczyna prosi sprzedawcę o&nbsp;gumę do żucia z&nbsp;parafiny. To go natchnęło i&nbsp;w&nbsp;1859 roku wraz z&nbsp;synami wyprodukował pierwszą gumę do żucia na bazie <span class="em">chicle</span>. Receptura była banalna &ndash; <span class="em">chicle</span> gotowano w&nbsp;garnku ciepłej wody, a&nbsp;potem zwijano w&nbsp;kulki. Produkcja rozwijała się pod szyldem firmy „Adams i&nbsp;Synowie”, powołanej w&nbsp;Jersey City. Dzięki dekatyzacji parowej (przedmuchiwanie parą) i&nbsp;wlewania płynnego <span class="em">chicle</span> do formy rodzina Adamsów opracowała konkurencyjny produkt i&nbsp;wyciągała wnioski z&nbsp;rynkowych niepowodzeń. Kiedy stwierdzili, że warto dodać cukier oraz wprowadzić smak, sprzedaż gumy do żucia zaczęła rosnąć. W&nbsp;połowie lat 60. zaczęły też pojawiać się konkurencyjne produkty na bazie&nbsp;<span class="em">chicle</span>, jednak wyroby Adamsów były dla odbiorców atrakcyjne. Do końca lat 80. XIX wieku ich gumy do żucia były sprzedawane w&nbsp;niemal całych Stanach Zjednoczonych, a&nbsp;fabryka zatrudniała prawie 300 osób, produkując 5&nbsp;ton gumy do żucia dziennie. Najbardziej znane produkty nosiły nazwy Tutti Frutti i&nbsp;Black Jack.</p>

  <p class="x5-txt">Sukces Adamsów napędzały także nowe kanały dystrybucji &ndash; w&nbsp;1871 roku uzyskali patent na pierwszy automat z&nbsp;gumą do żucia. Ustawiony w&nbsp;aptekach sprawiał, że klienci uzupełniali swoje zakupy o&nbsp;gumę. Prawdziwym sukcesem okazały się jednak dopiero automaty postawione w&nbsp;1891 roku na stacjach metra. Przyniosły one niezwykłą popularność produktom i&nbsp;fortunę Adamsom. Produkty rozwijały się na coraz większą skalę. W&nbsp;1899 roku firma „Adams i&nbsp;Synowie” połączyła się z&nbsp;innymi producentami gumy do żucia, tworząc giganta &ndash; American Chicle. Na początku XX wieku fabryka rodziny Adamsów dawała zatrudnienie ponad 500 pracownikom, produkując 5 milionów paczek gum do żucia dziennie. Stała się jedną z&nbsp;największych firm w&nbsp;branży. Miała właściwie tylko jednego konkurenta &ndash; firmę zbudowaną przez Williama Wrigleya&nbsp;Juniora.</p>

  <p class="x5-srodtytul">REFLEKTORY NA WRIGLEYA</p>

  <p class="xi">William urodził się w&nbsp;Filadelfii w&nbsp;1861 roku, jako pierworodny syn przedsiębiorcy Williama Wrigleya&nbsp;&ndash; producenta mydła. Od dzieciństwa dawała o&nbsp;sobie znać niepokorna i&nbsp;buntownicza natura Juniora. Mając 11&nbsp;lat, uciekł z&nbsp;domu. Za dnia sprzedawał gazety w&nbsp;Nowym Jorku, nocą spał na ulicach, otulony tymi gazetami, których nie udało mu się sprzedać. W&nbsp;końcu wrócił do domu, ale nie mógł usiedzieć na miejscu. Gdy miał 13&nbsp;lat, za „zbyt dużo energii” wyrzucono go ze szkoły. Przez rok pracował w&nbsp;fabryce ojca, ale szybko go to znudziło i&nbsp;zapragnął odmiany. Przekonał rodzinę, że może być domokrążcą, argumentując, że wygląda na więcej niż 14&nbsp;lat. Ku jego zdumieniu ojciec wyraził zgodę. William próbował więc swych sił jako akwizytor w&nbsp;różnych miejscach, m.in. w&nbsp;stanach Pensylwania, Nowy Jork i&nbsp;w&nbsp;Nowej Anglii. Energiczny i&nbsp;pewny siebie, nazywany przez kolegów po fachu „chłopcem&ndash;sprzedawcą”, William radził sobie nadzwyczaj dobrze. Po 4&nbsp;latach powodzenia w&nbsp;handlu obnośnym nabrał przekonania, że odniesie sukces na każdym polu. Rzucił dotychczasową pracę i&nbsp;wyruszył na zachód, gdzie w&nbsp;dopiero co rozpoczętej „gorączce złota” upatrywał swej wielkiej szansy. Niestety, w&nbsp;pociągu, którym podróżował, okazało się, że nie ma biletów &ndash; zgubił je albo mu je ukradziono. Koniec końców, musiał wysiąść na stacji Kansas City. Musiał też oczywiście podjąć pracę. Najpierw był kelnerem, a&nbsp;potem handlował pieczątkami. Kupował je za 10 centów, by sprzedawać za 1,5 dolara. Był to dla niego świetny trening sprawnego poruszania się w&nbsp;świecie handlarzy i&nbsp;domokrążców, ale też wszelkiej maści hochsztaplerów i&nbsp;spekulantów, którzy w&nbsp;celu upłynnienia swego towaru wykorzystują słabe strony klientów, opowiadając im przekonująco najbardziej niestworzone historie. W&nbsp;końcu wrócił do Filadelfii, gdzie przez następnych 10 lat rodzina mogła wreszcie spać spokojnie &ndash; Will statecznie zajmował się sprzedażą mydła z&nbsp;fabryki ojca. Raz obudzony duch przedsiębiorczości nie dał się jednak uśpić. Wrigley junior chciał zbudować własne przedsiębiorstwo. Mając w&nbsp;zanadrzu 32 dolary, pełen energii i&nbsp;entuzjazmu wyruszył do Chicago.</p>

  <p class="x5-srodtytul1">W&nbsp;POSZUKIWANIU „SWOJEGO„ PRODUKTU</p>

  <p class="xi">W&nbsp;1891 roku wuj Williama, William Scotchard, wsparł go pożyczką w&nbsp;wysokości 5000 dolarów. Dzięki temu William założył własną firmę „William Wrigley Jr. Company”. Na początku &ndash; bardzo roztropnie &ndash; podążał przetartym szlakiem, zajmując się hurtową sprzedażą mydła. Nie minął rok, gdy 30-letni przedsiębiorca wpadł na rewolucyjny pomysł przyznawania produktów bonusowych (produktów premium) sprzedawcom detalicznym, którzy zakupili odpowiednią ilość mydła. O&nbsp;ile większość ofert produktów bonusowych była skierowana do konsumenta, firma Wrigleya&nbsp;wyróżniała się, kierując swoje bonusy do detalistów lub pośredników. Pomimo że podbijało to cenę ostateczną, którą ponosił konsument, sprzedawcy-pośrednicy otrzymywali od Wrigleya&nbsp;takie podarki jak parasol, książka kucharska, przyrząd do cięcia sera czy proszek do pieczenia. „Wszyscy chcieliby dostać coś za darmo” &ndash; twierdził wtedy William Wrigley Jr. Był też zdania, że sprzedaż produktu jest możliwa tylko wtedy, gdy końcowy sprzedawca sam w&nbsp;to wierzy. Rzeczywiście, sprzedaż mydła rosła, ale nie satysfakcjonowało to właściciela firmy. Okazało się bowiem, że ludzie i&nbsp;pośrednicy kupują mydło, ale po to, żeby… dostać proszek do pieczenia. Kiedy Will zdał sobie z&nbsp;tego sprawę, postanowił zmienić profil działalności i&nbsp;wzbogacić się na produkcie, który okazał się bardzo popularny. Chcąc zostać „królem proszku do pieczenia”, William powtórzył sprawdzoną już strategię dodawania produktów premium. Pośrednicy jednak zwracali parasole, z&nbsp;których kolor spływał wraz z&nbsp;deszczem. Posrebrzane butelki szybko matowiały i&nbsp;nie były atrakcyjne, lampy-dodatki były wyjątkowo pokraczne i&nbsp;również nie spełniały swej motywacyjnej roli. Najlepszym produktem promocyjnym okazała się ni mniej, ni więcej tylko guma do żucia, którą Wrigley zamawiał w&nbsp;niewielkiej firmie Zeno Manufacturing Company. Praktyka pokazała, że guma była jeszcze bardziej popularna niż proszek do pieczenia, do którego była dodawana. Will ponownie zdecydował, że zmieni główny produkt i&nbsp;zajmie się na poważnie gumą do żucia. Kupił pakiet większościowy w&nbsp;Zeno, stając się de facto właścicielem firmy. Po zamianie surowca do produkcji gumy &ndash; z&nbsp;parafiny na <span class="em">chicle</span> &ndash; szybko zaczął sprzedawać „żujkę”, wypuszczając na rynek trzy marki: Lotta, Vassar &ndash; przeznaczoną dla kobiet &ndash; oraz Sweet Sixteen dla nastolatków. Will kontynuował strategię produktów bonusowych. Twierdził: „Trzeba sprzedawców przywiązać do czegoś, co znają i&nbsp;używają każdego dnia. (…) Tylko wtedy będą sprzedawać gumę do żucia, gdy dostaną produkt premium. (…) Jeżeli ich zyski będą wystarczająco wysokie, zajmą się tym, co sprawia nam problem, stając się naszymi akwizytorami”. Wrigley, głęboko przekonany do swojej wizji sprzedaży gumy do żucia, ciężko pracował, przemierzając tysiące kilometrów rocznie, aby wyrobić sobie dobre relacje z&nbsp;pośrednikami, a&nbsp;wiara w&nbsp;nich nabiera sensu, gdy weźmiemy pod uwagę czynnik, o&nbsp;którym nikt wtedy nie myślał. Guma do żucia jest bowiem kupowana pod wpływem impulsu. Wymaga promocji na wystawie lub przy kasie, przez co bez współpracy z&nbsp;detalistami biznes nie może się udać. Czy nie łatwiej klientowi kupić taki produkt pod koniec zakupów, gdy płacąc przy kasie, usłyszy pytanie: „A&nbsp;może gumę do żucia?”. Były to czasy, gdy Williama Wrigleya&nbsp;Jr. nie stać było na reklamę, więc skupiał on swoje wysiłki na pośrednikach i&nbsp;detalistach. Sprzedaż nie była szczególnie imponująca, ale Wrigley nie poddawał się. W&nbsp;1893 roku wprowadził na rynek Juicy Fruit oraz do dziś sztandarowy wyrób firmy Wrigley’s &ndash; gumę Spearmint o&nbsp;smaku zielonej mięty. Była sprzedawana jako opakowanie pięciu „kostek” za pięciocentówkę. Obie marki okazały się popularne do tego stopnia, że produkcja gum Vassar czy Lotta nie miała dalszego sensu. Wtedy też Will stwierdził, że idea produktów bonusowych nie sprawdza się, bo nie podnosi sprzedaży, a&nbsp;za to rujnuje finanse firmy. Musiał jednak znaleźć jakiś sposób na wyróżnienie się z&nbsp;masy przedsiębiorstw, które oferowały podobne produkty.</p>

  <p class="x5-srodtytul1">REKLAMA ZMIENIA POSTAWY SPOŁECZNE</p>

  <p class="xi">Na przełomie XIX i&nbsp;XX wieku Wrigley doszedł do wniosku, że marketing i&nbsp;reklama mogą być sposobem, aby wybić się ponad konkurencję. Zaczął zamieszczać ogłoszenia w&nbsp;gazecie, w&nbsp;witrynach sklepów i&nbsp;w&nbsp;formie plakatów rozwieszanych na mieście. W&nbsp;1902 roku chciał zaatakować reklamami Nowy Jork i&nbsp;przenieść tam siedzibę. Ponieważ sprzedaż gumy wciąż nie była wystarczająco wysoka, by pokryć koszty kampanii reklamowych, zaryzykował i&nbsp;zaplanował kampanie na kredyt. Tymczasem start w&nbsp;Nowym Jorku okazał się zupełnie rozczarowujący. 100&nbsp;000 dolarów wydane na kampanię promocyjną nie przyniosło oczekiwanego efektu, do tego stopnia, że sam Wrigley zaczął powątpiewać w&nbsp;siłę reklamy. Musiał znaleźć sposób na przełamanie impasu obyczajowego, który miał swe źródło jeszcze w&nbsp;kulturze azteckiej (patrz ramka).</p>

  <p class="x5-txt">Otóż żucie gumy i&nbsp;palenie papierosów były uznawane za czynności wulgarne. O&nbsp;ile palenie było nałogiem tylko mężczyzn, a&nbsp;palące kobiety należały do nielicznych, o&nbsp;tyle żucie gumy w&nbsp;ogóle nie było popularne. Sophie Hadida w&nbsp;książce <span class="em">Manners for Millions: Correct Code of Pleasing Personal Habits for Everyday Men and Women</span> radziła, aby nigdy nie żuć gumy w&nbsp;miejscu publicznym. W&nbsp;tamtych czasach niektórzy przeciwni gumie do żucia lekarze uznawali ją za uzależniającą. Wrigley musiał się więc skupić na budowaniu pozytywnych skojarzeń ze swoim produktem.</p>

  <div class="ramka">
    <p class="x6-tytul-ciekaw">ŻUCIE GUMY, CZYLI <br class="calibre4" />CZYNNOŚĆ NIEPRZYZWOITA</p>

    <p class="x6-txt-ciekaw-pierwszy">W&nbsp;czasie, gdy Wrigley próbował podbić rynek, większość osób wyznawała zasadę, że publiczne żucie gumy jest nieprzyzwoite. Ta norma społeczna przybyła do USA od Azteków, u&nbsp;których gumę uznawano za symbol płci i&nbsp;seksu. Według Indian południowoamerykańskich jedynie młode kobiety na wydaniu mogły bezkarnie żuć gumę. Dla kobiet starszych było to dopuszczalne jedynie w&nbsp;celach leczniczych i&nbsp;na pewno nie publicznie &ndash; zamężna kobieta, publicznie żująca gumę, dawała sygnał lekkich obyczajów. Mężczyznę uznawano za zniewieściałego. Badacz kultury Azteków, misjonarz Bernardino de Sahagún, wyjaśnia, że przedstawicielkę najstarszego zawodu świata rozpoznawano u&nbsp;Azteków właśnie za sprawą żucia gumy: „Zwykła malować się żółtym barwnikiem zwanym axin, aby mieć piękną i&nbsp;błyszczącą twarz. Używa różanej wody, jest napuszona jak indyk, bezwstydna, niegodna i&nbsp;rozpustna. Ma też zwyczaj okadzania się wonnościami i&nbsp;żucia tzictli, co uważa za wytworne, a&nbsp;podczas żucia dzwoni zębami jak kastanietami. Często zwraca uwagę na siebie, zmieniając wyraz twarzy czy puszczając oko do mężczyzn. Chodzi, śmiejąc się do wszystkich, wybiera tego, kto wydaje się jej najlepszy, pragnąc, aby jej pożądał, oszukuje młodzików, zwodzi kochanków i&nbsp;chce, aby płacili jej jak najwięcej”. Bernardino de Sahagún dodaje również, że takie kobiety, pozbawione uczuć i&nbsp;zahamowań, publicznie żują gumę w&nbsp;miejscach bardzo uczęszczanych, jak główna droga czy targ. Mlaskają przy tym niemiłosiernie, co jest ich znakiem rozpoznawczym. Negatywny odbiór żucia gumy potęgowała obecność bituminu (aby uzyskać gumę, mieszano go z&nbsp;<span class="em">chicle</span>) na twarzy bogini Tlazolteotl, pochłaniaczki grzechów, niezbyt szanowanego bóstwa.</p>

    <p class="x6-txt-ciekaw">Choć naznaczona tak negatywnymi skojarzeniami&nbsp;&ndash; a&nbsp;może właśnie dzięki nim, na zasadzie zakazanego owocu &ndash; guma była powszechnie uznawana za chodliwy towar i&nbsp;wymieniana na nasiona kakao, czyli azteckie pieniądze.</p>
  </div>

  <p class="x5-txt">Zaczęło się od falstartu. W&nbsp;1905 w&nbsp;wyniku eksplozji gazu spłonęła nowo otwarta fabryka. W&nbsp;1907 roku nadszedł kryzys finansowy, który paradoksalnie pomógł Wrigleyowi wypłynąć &ndash; panika spowodowała radykalny spadek stawek za reklamę. Wystarczyło pożyczyć 250&nbsp;000 dolarów, aby przeprowadzić dużą kampanię reklamową, opartą na bilbordach wielkoformatowych. Rok wcześniej Will potrzebowałby na to aż 1,5 miliona dolarów Na początku celem stało się przekonanie do produktu wszystkich konsumentów: „Nieważne, czy masz 6 czy 60 lat, każdy w&nbsp;każdym wieku może cieszyć się gumą Spearmint<span class="em">”</span>. Kampania okazała się wielkim sukcesem. W&nbsp;Nowym Jorku trudno było nie spotkać neonu i&nbsp;reklamy firmy Wrigley. Roczne obroty wzrosły z&nbsp;170&nbsp;000 dolarów w&nbsp;1907 do ponad 3 milionów dolarów w&nbsp;1910 roku. W&nbsp;tym momencie Spearmint stało się najlepiej sprzedającą się marką w&nbsp;USA, a&nbsp;Wrigley w&nbsp;tym samym roku wszedł na rynek kanadyjski &ndash; aż 8 lat po konkurencyjnej rodzinie Adamsów. Nic jednak straconego &ndash; w&nbsp;końcu jego słynne reklamowe credo brzmiało: „Informuj szybko oraz zapewniaj często”. W&nbsp;przeciągu kilkudziesięciu tygodni firma Wrigley zaczęła zdobywać kanadyjski rynek.</p>

  <p class="x5-txt">Moda na gumę do żucia miała dopiero nadejść, a&nbsp;za nią &ndash; pozytywne werdykty lekarzy i&nbsp;psychologów, którzy zaczęli uznawać ten produkt za zbawienny i&nbsp;stymulujący dla ludzkiego mózgu. Badania potwierdzające te właściwości prowadził m.in. dr&nbsp;H.L.&nbsp;Hollingworth na Uniwersytecie Columbia w&nbsp;Nowym Jorku, tuż przed wybuchem drugiej wojny światowej. Z&nbsp;pewnością w&nbsp;kształtowaniu takiego myślenia miał swój udział Wrigley. W&nbsp;reklamach powtarzały się motywy zdrowia i&nbsp;dobrej kondycji psychicznej: <span class="em">„</span>Spokojny, opanowany, zadowolony<span class="em">”</span> &ndash; to hasło reklamowe z&nbsp;1915 roku gumy Doublemint, o&nbsp;smaku mięty pieprzowej, wprowadzonej rok wcześniej. Reklamy Wrigleya&nbsp;zwracały na siebie uwagę m.in. grą słów: „podwójnie miętowa, podwójnie mocna, podwójnie smaczna”. Hasła reklamowe typu: „Spearmint &ndash; guma doskonała”, szło w&nbsp;parze z&nbsp;podprogowym przekazem: „Żuj po każdym posiłku”. Wizerunek gumy do żucia poprawiała ponadto maskotka, imieniem Spearman. W&nbsp;reklamach zaczął pojawiać się jeszcze w&nbsp;trakcie pierwszej wojny światowej. Stał się logo firmy i&nbsp;był bohaterem licznych historyjek reklamowych. Kojarzenie Spearmana z&nbsp;gumą Spearmint wzmacniało markę i&nbsp;prowadziło do jej pozytywnego postrzegania. Spearman wrył się w&nbsp;świadomości Amerykanów tak głęboko, że stał się później samodzielną postacią animowaną.</p>

  <p class="x5-txt">Wiele lat później Wrigley mówił synowi Filipowi: „Nieważne w&nbsp;jakiej kondycji jest firma. Nigdy nie przestawaj zamieszczać reklamy”.</p>

  <p class="x5-srodtytul">MISTRZ STRATEGII, GENIUSZ REKLAMY</p>

  <p class="xi">W&nbsp;latach 1910&ndash;1920 Williamowi udało się zdystansować konkurencję. Zawdzięczał to nie tylko sprawnemu marketingowi i&nbsp;zgrabnej reklamie, ale i&nbsp;długofalowemu myśleniu strategicznemu &ndash; jako jedyny producent nie podniósł ceny gumy do żucia podczas pierwszej wojny światowej. Ponieważ koszty produkcji gumy zawsze były niskie, zdecydował się za wszelką cenę utrzymać cenę 5 centów za 5 drażetek gumy. Zyskał zaufanie rynku, które nieustannie pogłębiał przemyślanymi akcjami, promującymi przede wszystkim świadomość istnienia marki jego firmy. Wrócił też do taktyki dodawania produktów premium. W&nbsp;1918 roku po raz pierwszy zaprezentował „Czerwoną książkę dodatków”, w&nbsp;której wymienione były aparaty marki Kodak, zegarki, żelazka, meble, parasole, płaszcze i&nbsp;inne podarki, przyznawane za zakupienie kilkudziesięciu opakowań gumy. To sprytne połączenie wiązało gumę do żucia z&nbsp;życiem codziennym, kształtując gusta społeczeństwa dwudziestolecia międzywojennego. Nawet modną wśród bogacących się przedsiębiorców filantropię i&nbsp;inwestycje pozabiznesowe prowadził po swojemu. Rodzina Wrigleyów zainwestowała w&nbsp;klub baseballowy, kupując w&nbsp;1919 roku Chicago Cubs. Stadion Cubsów nosi nazwę Wrigley Field do dzisiaj.</p>

  <p class="x5-srodtytul1">CAŁY RYNEK JEST MÓJ</p>

  <p class="xi">W&nbsp;1915 roku William Wrigley Jr. rozesłał do wszystkich mieszkańców USA, wymienionych w&nbsp;książkach telefonicznych, reklamowe paczuszki z&nbsp;czterema listkami miętowych gum. Było to doskonałe posunięcie &ndash; nie dość, że książka telefoniczna była darmową listą klientów, to jeszcze można było wykorzystać założenie, że skoro ktoś ma telefon, to na pewno stać go na gumę do żucia. Cztery lata później Wrigley powtórzył operację, przy czym liczba abonentów zdążyła wzrosnąć blisko pięciokrotnie, z&nbsp;1,5 miliona do ponad 7 milionów adresów. W&nbsp;1919 roku Will stworzył siatkę bilbordów w&nbsp;kształcie gumy do żucia. 117 gigantycznych „listków” wypełniało przestrzeń na trasie kolejowej Trenton&ndash;Atlantic City w&nbsp;stanie New Jersey. W&nbsp;1920 roku jego fabryka zatrudniała ponad 200 osób i&nbsp;produkowała 40&nbsp;milionów kostek gum do żucia dziennie. Marka Wrigley stała się jedną z&nbsp;najbardziej rozpoznawalnych na rynku: aż 65% konsumentów w&nbsp;1920&nbsp;roku rozpoznawało jej produkty, podczas gdy najpopularniejszy konkurent, osiągał jedynie 10% konsumenckiej znajomości marki. Wrigley wciąż nie zaprzestawał reklamy. Gazety, audycje radiowe, bilbordy wypełnione były jego produktami, co stawiało go wśród pięciu czołowych reklamodawców dwudziestolecia międzywojennego. Więcej na reklamę wydawali tylko General Motors, American Tobacco, Coca-Cola i&nbsp;Procter&amp;Gamble.</p>

  <p class="x5-srodtytul1">CELEBRYTA NA MIARĘ EPOKI</p>

  <p class="xi">Wrigley nie poprzestawał na tradycyjnej reklamie, starał się dotrzeć do konsumentów także licznymi nietypowymi, a&nbsp;na pewno bardzo wyrafinowanymi sposobami. Na słynnym Times Square na Manhattanie w&nbsp;Nowym Jorku, znajdującym się na skrzyżowaniu Broadwayu i&nbsp;Siódmej Alei, stanął największy na świecie neon o&nbsp;wymiarach 22 na 58 metrów. W&nbsp;radiu Wrigley sponsorował oraz organizował audycje, z&nbsp;których popularna była zwłaszcza muzyczna audycja „Wrigley Review”. W&nbsp;1920 roku umieścił reklamy gumy do żucia na wszystkich 62&nbsp;000 pojazdach publicznych &ndash; autobusach, pociągach, wagonach metra &ndash; jakie jeździły w&nbsp;kraju. Stał się ikoną amerykańskiego biznesu, jakbyśmy dziś powiedzieli &ndash; celebrytą. Z&nbsp;„New York Times” można było się dowiedzieć, jak ciężko pracuje i&nbsp;jaki jest jego obecny stan zdrowia, a&nbsp;nawet zapoznać się z&nbsp;plotkami, jakoby był członkiem Ku-Klux-Klanu. W&nbsp;październiku 1929 roku trafił na okładkę magazynu „Time”, a&nbsp;w&nbsp;Belize (w&nbsp;tym czasie brytyjski Honduras) produkowano znaczki z&nbsp;jego podobizną, w&nbsp;podziękowaniu za wspieranie przemysłu <span class="em">chicle</span>. Zupełnie zasłużenie &ndash; i&nbsp;jednogłośnie &ndash; prasa nazywała go „mistrzem reklamy”, „geniuszem reklamowym”.</p>

  <p class="x5-srodtytul">AŻ DO DZIŚ….</p>

  <p class="xi">W&nbsp;1929 roku firma przynosiła zyski na poziomie 23 milionów dolarów rocznie. W&nbsp;1931 roku William wydał roku na reklamę 6 milionów dolarów. Jakie były efekty jego działania, obserwujemy do dziś. Gumy Wrigley’s są najbardziej rozpoznawalną i&nbsp;najchętniej kupowaną marką na całym świecie. W&nbsp;Polsce firma Wrigley znana jest, poza wymienionymi wcześniej markami, głównie za sprawą gum do żucia Orbit, Winterfresh czy Airwaves.</p>

  <p class="x5-txt">W&nbsp;pierwszej połowie XX wieku producent stanął przed koniecznością radykalnej zmiany receptury, w&nbsp;wyniku właśnie niesłychanej popularności swego produktu. Kiedy elementem wyposażenia każdego żołnierza USA stała się guma do żucia, a&nbsp;popyt na <span class="em">chicle </span>wciąż rósł, okazało się, że naturalny&nbsp;surowiec jest kosztowny, przede wszystkim z&nbsp;powodu braku upraw dziko rosnących drzew sapodilli. Dziś gumy do żucia Wrigley wytwarzane są z&nbsp;bazy gumowej. Pozostałe składniki to barwniki, substancje zapachowe i&nbsp;smakowe oraz słodzące. Dokładny skład stanowi zawsze tajemnicę producenta.</p>
</div>


<div class="title-page" id="calibre_link-8">
  <h1 class="calibre5"><a href="#calibre_link-2" class="calibre2">SKŁADNIK</a><br class="calibre4" /><a href="#calibre_link-2" class="calibre2"> NUMER 5, </a><br class="calibre4" /><br class="calibre4" /><br class="calibre4" /><a href="#calibre_link-2" class="calibre2"><span class="m-srednia">CZYLI</span> </a><br class="calibre4" /><a href="#calibre_link-2" class="calibre2"> OD LIŚCI </a><a href="#calibre_link-2" class="calibre2"><span class="marka">KOKI</span> </a><br class="calibre4" /><a href="#calibre_link-2" class="calibre2"><span class="m-srednia">DO NAPOJU NUMER 1</span></a></h1>
</div>


<div class="title-page" id="calibre_link-22">
  <p class="x5-txt" id="calibre_link-55">&nbsp;</p>

  <p class="y">Słynny „składnik numer 5” coca-coli, najpopularniejszego napoju świata, do dziś jest solą w&nbsp;oku konkurencji. Nad jego zdefiniowaniem i&nbsp;wydobyciem z&nbsp;liści koki pracowały pokolenia przedsiębiorców, a&nbsp;w&nbsp;tle ich działań tworzyła się medyczna i&nbsp;społeczna świadomość szkodliwości narkotyków.</p>

  <p class="x4-wstepny-cytat"><span class="em">NIE MA NIC ZŁEGO W&nbsp;PICIU<br class="calibre4" /> COCA-COLI, KTÓRA JEST<br class="calibre4" /> NAJZDROWSZYM NAPOJEM,<br class="calibre4" /> JAKI WIDZIAŁ ŚWIAT.</span></p>

  <p class="t3">ASA CANDLER</p>

  <p class="x4-wstepny-cytat1" id="calibre_link-56">(1851&ndash;1929)</p>
</div>


<div class="title-page" id="calibre_link-23">
  <p class="xi">„Odkryliśmy wyspę 15 mil od wybrzeża, zamieszkałą przez najbrzydszych i&nbsp;najbardziej bestialskich ludzi, jakich kiedykolwiek widziałem”&nbsp;&ndash; pisał Amerigo Vespucci, gdy dotarł do wybrzeża Wenezueli w&nbsp;1499 roku. „Wszyscy jej mieszkańcy mają policzki pełne zielonego zioła, które nieustannie żują, jak zwierzęta, w&nbsp;taki sposób, że niemal nie są w&nbsp;stanie mówić. Wokół swoich szyj noszą dwie tykwy &ndash; jedną z&nbsp;liśćmi, które przeżuwają, drugą z&nbsp;proszkiem. Co jakiś czas wkładają liście do ust, następnie za pomocą małego patyczka &ndash; uprzednio zwilżonego śliną &ndash; maczają go w&nbsp;proszku i&nbsp;wkładają do ust tak, aby przykładać patyk do policzków, w&nbsp;których trzymają zioła, które wciąż żują. Jesteśmy zdumieni tym zwyczajem i&nbsp;nie rozumiemy jego tajemnicy.” Słynny podróżnik opisał szeroko rozpowszechniony w&nbsp;Ameryce zwyczaj żucia liści koki (hiszp.&nbsp;<span class="em">acullico</span>), mieszanych z&nbsp;wapniem pozyskanym z&nbsp;opalanych muszli, co miało zwiększyć skuteczność działania koki.</p>

  <p class="x5-srodtytul">BOSKI DAR</p>

  <p class="xi"><span class="em">Acullico</span>, praktykowane od wieków wśród ludów andyjskich, pomagało tubylcom w&nbsp;walce ze zmęczeniem, głodem i&nbsp;pragnieniem, a&nbsp;nawet chorobą wysokościową. Cieza de Leon, Hiszpan, który podróżował w&nbsp;XVI wieku po całej Ameryce Południowej, notuje: „W&nbsp;całym Peru jest zwyczajem, aby od rana do świtu trzymać kokę w&nbsp;ustach, nigdy się jej nie pozbywając. Gdy zapytałem Indian, z&nbsp;jakiego powodu trzymają ją w&nbsp;ustach przez cały czas, odpowiadali, iż dodaje ona energii i&nbsp;wigoru &ndash; dzięki niej nie czuje się głodu”.</p>

  <p class="x5-txt">Inkowie znali właściwości koki już 8000 lat temu. Wierzyli, że tę boską roślinę ofiarował ludziom Manco Kapak, legendarny syn boga słońca i&nbsp;założyciel dynastii Inków. Miała ona ważne zadania: „Rozweselanie smutnych, uzupełnienie sił zmęczonych i&nbsp;wyczerpanych oraz nasycenie głodnych”. W&nbsp;państwie Inków koka służyła do bezpośredniego kontaktu z&nbsp;bogami, a&nbsp;szczególnie z&nbsp;Pachamamą, czyli matką ziemią i&nbsp;duchami przodków. Szamani (<span class="em">yacarca</span>) dobrze znali właściwości liści. Wiedzieli, że duże dawki, w&nbsp;połączeniu z&nbsp;wapniem, dają poczucie euforii i&nbsp;siły, mogą nawet powodować ekstazę. Dlatego koka z&nbsp;początku przysługiwała tylko ciężko pracującym robotnikom, żołnierzom i&nbsp;podróżnikom. Wyjątkiem były uroczyste święta, kiedy kosztować mogli jej wszyscy. Stopniowo liście koki stały się codzienną używką i&nbsp;cenionym lekiem na różne choroby. Po hiszpańskiej konkwiście okazało się, że można na niej dobrze zarobić. Jak donosił królowi Juan Matienzo, hiszpański sędzia kolonialny w&nbsp;Meksyku: „Rozwój i&nbsp;plantacje koki stanowią niezwykle istotną gałąź gospodarki”.</p>

  <p class="x5-srodtytul1">KOPALNIE OPARTE NA KOCE</p>

  <p class="xi">W&nbsp;1545 roku, w&nbsp;mieście Potosi na terytorium dzisiejszej Boliwii, kolonizatorzy odkryli duże złoża srebra. Szybko zastąpiło ono złoto, które w&nbsp;Nowym Świecie było produktem eksportowym. By zachęcać inwestorów do budowania kopalni, Korona Hiszpańska nawet obniżyła podatki od srebra. Efekt był piorunujący. W&nbsp;latach 1546&ndash;1601 połowa produkcji światowego srebra pochodziła właśnie z&nbsp;regionu Potosi. Srebro było Hiszpanii niezbędne, by pokrywać olbrzymie długi Korony. Wydobycie go w&nbsp;Potosi byłoby znakomitym interesem, gdyby nie jeden problem. Kopalnie w&nbsp;tym regionie były położone na wysokości 4000&nbsp;m n.p.m., gdzie nic nie rosło. Brakowało więc wszystkiego, a&nbsp;szczególnie żywności. Towary pierwszej potrzeby trafiały tam jedynie na plecach Indian. W&nbsp;samych kopalniach było nieznośnie zimno i&nbsp;grząsko. Pracowali w&nbsp;nich tylko niewolnicy &ndash; Indianie. W&nbsp;1550 roku pewien hiszpański duchowny określił kopalnie jako „usta piekieł, do których wchodzi co roku rzesza ludzi, poświęconych hiszpańskiemu bogowi &ndash; zachłanności”. Nawet kryminaliści w&nbsp;Europie nie pracowali w&nbsp;tak drastycznych warunkach. Aby przeżyć, górnicy potrzebowali liści koki. Przeznaczali na nie dwukrotnie więcej pieniędzy niż na jedzenie, napoje i&nbsp;ubrania łącznie. Ponieważ cena liści była w&nbsp;górach kilkunastokrotnie wyższa niż w&nbsp;regionie Cuzco, miejscu upraw, do regionu Potosi przybywało wielu handlarzy. Choć podatek od koki był w&nbsp;tym regionie najwyższy &ndash; stanowił aż 5% sprzedaży &ndash; interes był tak lukratywny, że w&nbsp;ogóle nie opłacało się uprawiać innych roślin, w&nbsp;tym podstawowych produktów rolnych. Nic dziwnego, że król Filip II szczerze wierzył, że bez koki kopalnie srebra przestaną pracować efektywnie. Sprzeciwił się w&nbsp;tej sprawie nawet Kościołowi, który, choć pobierał podatki z&nbsp;tego procederu, był przeciwny handlowi koką. Po pierwsze, nierozerwalne połączenie koki z&nbsp;kulturą Indian utrudniało chrystianizację. Po drugie, widząc dramatyczne warunki pracy w&nbsp;kopalniach, duchowni uważali, że koka jest „narzędziem diabła stworzonym dla całkowitej eksterminacji tubylców”. Z&nbsp;tego powodu Kościół doprowadził do zakazania upraw i&nbsp;stosowania koki w&nbsp;1569 roku. Zakaz ten uchylono na wniosek Filipa II, w&nbsp;zamian za podniesienie podatku z&nbsp;handlu koką do 10%.</p>

  <div class="ramka">
    <p class="x6-tytul-ciekaw">HISZPAŃSKIE EMBARGO INFORMACYJNE</p>

    <p class="x6-txt-ciekaw-pierwszy">Hiszpania po traktacie z&nbsp;Tordesillas z&nbsp;1494 roku miała prawo kontrolować wszystkie wiadomości z&nbsp;Nowego Świata. Jakim prawem? Boskim oczywiście, a&nbsp;przynajmniej zgodnie z&nbsp;wolą namiestnika Boga na Ziemi, czyli papieża. Król Hiszpanii, król Portugalii oraz papież Aleksander VI podzielili cały ówczesny kolonialny świat, czyli Afrykę i&nbsp;Amerykę, wzdłuż południka zlokalizowanego ok.&nbsp;2000 kilometrów na zachód od Wysp Zielonego Przylądka, na dwie części. Ponieważ papieżem był Hiszpan, to właśnie Hiszpanie otrzymali całą Amerykę Południową, a&nbsp;Portugalczycy „jedynie” Afrykę i&nbsp;dostęp do Indii i&nbsp;Chin. Brak elementarnej wiedzy geograficznej spowodował, iż w&nbsp;momencie podpisania traktatu Portugalczycy nie zdawali sobie sprawy, że otrzymali terytorium dzisiejszej Brazylii. W&nbsp;gruncie rzeczy nawet im na tym nie zależało, ponieważ traktat dotyczył bardziej praw nawigacji niż posiadania ziemi. Już wtedy Hiszpanie wiedzieli, że w&nbsp;Nowym Świecie znajdą złoto. Ostatnią rzeczą, jakiej potrzebowali, były kręcące się w&nbsp;pobliżu statki portugalskie, holenderskie, angielskie czy francuskie. Dlatego wszystkie zapisane informacje na temat Nowego Świata miały być poddane cenzurze króla, Świętej Inkwizycji oraz Casa de Contratación, założonej w&nbsp;1503 roku organizacji kontrolującej każdy aspekt kolonizacji, w&nbsp;tym przepływ wiadomości. Urzędnicy decydowali, które statki mają prawo wpływać na terytorium Nowego Świata i&nbsp;jaki towar mogą przewozić. Trudnili się także pobieraniem podatków i&nbsp;sądownictwem. Przepływ informacji był skutecznie zablokowany.</p>
  </div>

  <p class="x5-srodtytul">CZAS NA EUROPĘ</p>

  <p class="xi">Choć jezuiccy misjonarze szybko i&nbsp;wiernie dokumentowali zwyczaje Indian, w&nbsp;tym także uprawę koki i&nbsp;sposoby jej wykorzystywania, koka nie istniała w&nbsp;świadomości Europejczyków. W&nbsp;Europie nie było więc popytu na „boskie liście”.</p>

  <p class="x5-srodtytul">EUROPEJSKA KARIERA AMERYKAŃSKIEGO CUDU</p>

  <p class="xi">Informacje o&nbsp;koce pojawiły się w&nbsp;Europie dopiero w&nbsp;1565 roku, za sprawą książki hiszpańskiego lekarza, Nicolasa Monardesa, profesora Uniwersytetu w&nbsp;Sewilli, podróżnika specjalizującego się w&nbsp;kolekcjonowaniu roślin leczniczych. Sam nigdy nie był w&nbsp;Nowym Świecie, ale miał informacje z&nbsp;pierwszej ręki. Publikacja Monardesa zawierała dokładny opis wielu roślin z&nbsp;Nowego Świata, w&nbsp;tym tytoniu i&nbsp;koki &ndash; autor był zafascynowany faktem, że żujący kokę mogą żyć niemal bez jedzenia.</p>

  <p class="x5-srodtytul1">EUROPA PISZE O&nbsp;KOCE</p>

  <p class="xi">Pierwsza sadzonka koki przyjechała do Europy przy okazji… konfliktu pomiędzy Izaakiem Newtonem a&nbsp;Jacquesem Cassinim. Pierwszy twierdził, że Ziemia jest spłaszczoną kulą, drugi, że ma formę jajka i&nbsp;jest wyższa niż szersza. Aby rozstrzygnąć ten dylemat, który dla Francuzów urósł niemal do rangi narodowej, Francuska Akademia Nauk ufundowała dwie ekspedycje (do Nowego Świata i&nbsp;na Arktykę), których celem było zmierzenie lub wyznaczenie szerokości i&nbsp;długości Ziemi. Na statku, który wypłynął 16 maja 1735 roku i&nbsp;zmierzał ku równikowi, znalazło się dwóch badaczy: przyrodnik, matematyk i&nbsp;podróżnik Charles Marie de la Condamine, przyjaciel Woltera i&nbsp;zwolennik Newtona, oraz botanik Joseph de Jussieu. Pierwszy przywiózł z&nbsp;dżungli amazońskiej niezwykle rzadkie okazy drzewa chinowego, kryjącego tajemnice chininy, oraz drzewa gumowca. Drugi, poza krzewami heliotropu, dostarczył do Francji próbki krzewu koki, czyli krasnodrzewu pospolitego (łac.&nbsp;<span class="em">Erythroxylon coca</span>). Roślina została narysowana i&nbsp;opisana w&nbsp;encyklopedii Jeana-Baptiste Lamarcka w&nbsp;1786 roku. Około 1835 roku przeczytał o&nbsp;niej sir William Hooker, autor pierwszej anglojęzycznej publikacji o&nbsp;koce. Był to artykuł w&nbsp;„Companion to the Botanical Magazine”, piśmie botanicznym wydawanym w&nbsp;Królewskich Ogrodach Botanicznych w&nbsp;Kew. Świadomość „magicznych mocy” liści koki zaczęła kiełkować w&nbsp;świadomości ludzi w&nbsp;połowie XIX wieku dzięki pracom szwajcarskiego przyrodnika Johanna von Tschudiego, który przez kilka lat przebywał w&nbsp;Peru, gdzie zbierał i&nbsp;katalogował andyjskie rośliny. Odnotował, że „liście koki mogą być bardzo sprzyjające zdrowiu”. Europejczykom zapadła w&nbsp;pamięć szczególnie jedna z&nbsp;jego anegdot, wiernie opisująca 5 dni ciągłej pracy Indianina Hatuma Humanga, który, ciągle żując kokę, obył się niemal bez posiłków.</p>

  <p class="x5-srodtytul1">ŻUJ I&nbsp;ZWYCIĘŻAJ</p>

  <p class="xi">Egzotyczny na początku zwyczaj przyjął się w&nbsp;sporcie, w&nbsp;popularnej w&nbsp;połowie XIX wieku dyscyplinie: 24-godzinnym chodzie. Konkurencja, w&nbsp;czasie której można było przemierzyć 105 mil, przyciągała sportowców wysokimi nagrodami (o&nbsp;wartości nawet 10&nbsp;000 dolarów). Jednym z&nbsp;niepokonanych mistrzów tej konkurencji był Amerykanin Edward Payson Weston. W&nbsp;1876 roku przypłynął on do Anglii, by zmierzyć się z&nbsp;lokalnym mistrzem. Wygrał, co stało się powodem wielkiego zamieszania i&nbsp;to bynajmniej nie z&nbsp;powodów patriotycznych. Wszędobylscy reporterzy odkryli i&nbsp;nagłośnili fakt, iż Weston podczas zawodów żuł liście koki. Od tego momentu liście stały się nieodłącznym elementem sportów wyczynowych, zaczęły też zyskiwać sławę „leku na wszystko”, dzięki wydanej w&nbsp;roku 1858 publikacji <span class="em">O&nbsp;higienicznych i&nbsp;leczniczych właściwościach koki i&nbsp;o&nbsp;nerwowych chorobach generalnie</span>, autorstwa włoskiego lekarza Paola Mantegazzy. O&nbsp;wydarciu roślinie jej tajemnic zaczęli marzyć chemicy.</p>

  <p class="x5-srodtytul1">CHEMICY TROPIĄ TAJEMNICZY SKŁADNIK</p>

  <p class="xi">Kiedy Szwajcar Johann von Tschudi, który spopularyzował magiczną moc liści koki, przywiózł do Europy liście, przekazał je znajomemu profesorowi chemii Enrique Pizziemu, chcąc wyizolować aktywny składnik. Pizzi zgodził się &ndash; udało mu się wydzielić próbkę czystej kokainy, która wróciła do Tschudiego. Ten poprosił o&nbsp;analizę próbki swego przyjaciela, Frederica Wohlera, który z&nbsp;kolei przekazał ją swojemu najlepszemu uczniowi, Albertowi Niemannowi. Niemann po dokładnej analizie stwierdził, że aktywnym składnikiem jest… gips. Do dziś nie wiadomo, kto popełnił błąd &ndash; ważniejsze, że liście koki dostały drugą szansę. Kiedy z&nbsp;inicjatywy austriackiego księcia Ferdynanda fregata Novara ruszyła w&nbsp;podróż dookoła świata, łącząc wyprawę naukową ze szkoleniem dla oficerów marynarki, płynęła z&nbsp;pewną misją. Tuż przed rejsem, 15 marca 1857 roku, z&nbsp;załogą skontaktował się Frederic Wohler i&nbsp;poprosił o&nbsp;przywiezienie ok.&nbsp;50 funtów liści koki. Czekał na nie 2 lata. Drugą szansę otrzymał Albert Niemann &ndash; analiza składu liści stała się przedmiotem pracy doktorskiej młodego badacza. Niemann został doktorem dzięki poprawnemu wyizolowaniu kokainy z&nbsp;liści w&nbsp;1860 roku, choć dziś uważa się, że mógł popełnić plagiat podobnej pracy, autorstwa niemieckiego chemika Friedricha Gaedeckego z&nbsp;1855 roku. Dalsze badania, zanim się na dobre rozpoczęły, przerwała nagła i&nbsp;niewyjaśniona śmierć młodego uczonego. Na&nbsp;10 lat jego badania poszły w&nbsp;zapomnienie, co nie dziwi, ponieważ &ndash; choć kierunek był słuszny &ndash; były dopiero w&nbsp;początkowej fazie. Niemann zauważył psychofizyczne podobieństwo używania tego środka chemicznego do innych stymulantów, takich jak kawa czy tytoń (np.&nbsp;drętwienie języka). Badaczy europejskich zniechęcał także niedobór właściwego materiału do badań. Liście koki albo były trudno dostępne, albo &ndash; źle traktowane w&nbsp;czasie długiej podróży z&nbsp;Ameryki Południowej &ndash; traciły swe pobudzające właściwości. „Trudno dostępne” oznacza, że jednak gdzieś były… W&nbsp;1873 roku Alexander Bennett opublikował doktorat na temat porównania efektów kokainy, kofeiny i&nbsp;innych alkaloidów w&nbsp;„Edinburgh Medical Journal”. Uczony jednocześnie żalił się, że w&nbsp;jego kraju liście są niedostępne. Aby je uzyskać, i&nbsp;to za wysoką cenę, musiał podróżować do Paryża. Dlaczego właśnie do Paryża? To już zasługa geniuszu Angela Marianiego…</p>

  <p class="x5-srodtytul1">OD LEKARSTWA DO ZACHWYTU TŁUMÓW</p>

  <p class="xi">Pochodzący z&nbsp;Korsyki młody farmaceuta Angelo Mariani terminował w&nbsp;Paryżu, w&nbsp;aptece Chantrels. Zajmował się tam sporządzaniem toników winnych &ndash; mieszanin właściwych lekarstw z&nbsp;winem. Zabieg taki stosowano, bo większość lekarstw w&nbsp;tamtych czasach smakowała wyjątkowo paskudnie i&nbsp;dopiero zmieszanie z&nbsp;winem dodawało im choć odrobiny smaku. Poza tym lekarstwa rozpuszczały się lepiej w&nbsp;alkoholu niż w&nbsp;wodzie. Mariani trafił na jeden z&nbsp;artykułów prasowych o&nbsp;cudownych właściwościach koki i&nbsp;zdziwił się bardzo, że jeszcze nikt nie spróbował połączyć jej z&nbsp;winem. On sam spróbował. Z&nbsp;połączenia koki i&nbsp;wina Bordeaux w&nbsp;1868&nbsp;roku narodziło się Vin Mariani &ndash; napój, który z&nbsp;miejsca zdobył uznanie konsumentów.</p>

  <div class="ramka">
    <p class="x6-tytul-ciekaw">NIEWINNE WINO?</p>

    <p class="x6-txt-ciekaw-pierwszy">Pod koniec XIX wieku nikt nie wiedział, dlaczego napoje z&nbsp;domieszką koki tak szybko zyskały na popularności. Odkryto to dopiero po blisko stu latach. Mariani rozpuszczał ok.&nbsp;50 mg koki w&nbsp;ok. 250 g wina Bordeaux, co stanowiło ekwiwalent wciągnięcia dzisiejszej „kreski”, zapewniającej 15&nbsp;minut ekstazy. Jak stwierdzili w&nbsp;1990 roku hiszpańscy naukowcy, mieszanie narkotyku z&nbsp;alkoholem powoduje uzyskanie kokaetylenu &ndash; substancji znacznie bardziej aktywnej niż alkohol.</p>
  </div>

  <p class="x5-txt">Aby rozszerzyć sprzedaż na całą Francję, należało rozwiązać problem zaopatrzenia w&nbsp;surowiec. Koka nie zaaklimatyzowała się w&nbsp;paryskich ogrodach, więc jedynym rozwiązaniem był import olbrzymiej ilości liści. Do 1870 roku Vin Mariani było sprzedawane w&nbsp;całej Francji.</p>

  <p class="x5-txt">Mariani okazał się świetnym strategiem reklamowym. Pierwsze kampanie kierował do lekarzy. Wysyłał im darmową pròbkę napoju, prosząc o&nbsp;pisemne poparcie dla produktu. Tekst, wraz z&nbsp;wizerunkiem jego autora, publikował potem w&nbsp;prasie. Do 1902 roku uzyskał prawie 8000 referencji &ndash; nie tylko od lekarzy, którzy uznawali jego specyfik za niezwykły lek, ale i&nbsp;od gwiazd mediów, artystów i&nbsp;wspomaganych finansowo intelektualistów. Wśród, jakbyśmy dziś powiedzieli, ambasadorów marki byli też &ndash; czyż nie brzmi to znajomo? &ndash; ówcześni „celebryci”. Reklamy zachwalały: „Papież nigdy nie pojedzie w&nbsp;podróż bez łyka wina zmieszanego z&nbsp;kokainą”. W&nbsp;istocie, Leon XIII, autor encykliki <span class="em">Rerum novarum</span> (1891), potępiającej bezwzględny kapitalizm, był wielkim entuzjastą wina z&nbsp;koki. Odznaczył nawet produkt Marianiego medalem i&nbsp;specjalną papieską rekomendacją. Architekt Frédérick Auguste Bartholdi stwierdził, że gdyby posmakował go wcześniej, zaprojektowałby Statuę Wolności o&nbsp;kilka setek metrów wyższą. Posmak Vin Mariani ma literatura &ndash; podczas pisania kolejnych książek popijał je Juliusz Verne, a&nbsp;Robert Louis Stevenson powołał do życia słynnych doktora Jekylla i&nbsp;pana Hyde’a&nbsp;podczas sześciodniowej kokainowej sesji.</p>

  <div class="ramka">
    <p class="x6-tytul-ciekaw">LIBERALNE OBYCZAJE <br class="calibre4" />WZGLĘDEM UŻYWEK W&nbsp;XIX W.</p>

    <p class="x6-txt-ciekaw-pierwszy">Przełom XIX i&nbsp;XX wieku był czasem swobodnego podejścia do narkotyków. Arthur Conan Doyle tak portretował swojego bohatera: „Sherlock Holmes sięgnął po buteleczkę stojącą na gzymsie kominka, a&nbsp;następnie wyjął z&nbsp;ładnego futerału wykonanego z&nbsp;marokańskiej skóry strzykawkę. Długimi bladymi nerwowymi palcami osadził na nią delikatną igłę i&nbsp;podwinął mankiet lewego rękawa. Przez krótką chwilę wpatrywał się w&nbsp;zadumie w&nbsp;swoje żylaste przedramię i&nbsp;nadgarstek, poznaczone bliznami po niezliczonych nakłuciach. Wreszcie wbił sobie igłę w&nbsp;rękę, nacisnął tłoczek strzykawki i&nbsp;z&nbsp;przeciągłym westchnieniem zadowolenia zagłębił się w&nbsp;obitym aksamitem fotelu. (…) &ndash; A&nbsp;co dzisiaj? &ndash; spytałem. &ndash; Morfina czy kokaina?</p>

    <p class="x6-txt-ciekaw">Podniósł leniwie wzrok znad starej, drukowanej gotykiem księgi, którą przeglądał. &ndash; Kokaina &ndash; odparł. &ndash; Siedmioprocentowy roztwór. Masz ochotę spróbować?”.</p>
  </div>

  <p class="x5-txt">Do smakoszy wina z&nbsp;koki należeli też prezydent USA Ulysses S.&nbsp;Grant, angielska królowa Wiktoria czy Thomas Edison. Łącznie Marianiemu udało się opublikować 1086 portretów reklamowych w&nbsp;mediach &ndash; za innowację dziękowało mu trzech papieży, szesnaście par królewskich, sześciu prezydentów Republiki Francuskiej oraz Biały Dom.</p>

  <p class="x5-txt">Angelo Mariani, wielki fan zyskownej dla niego rośliny, wydawał na nią mnóstwo pieniędzy &ndash; wspierał finansowo tworzenie obrazów przedstawiających kokę oraz sponsorował dalsze badania naukowe. Musiał też poświęcić sporo uwagi budowie marki, ze względu na rosnącą konkurencję. Był pierwszy na rynku i&nbsp;sprzedawał swoje produkty w&nbsp;specjalnie zaprojektowanej butelce, więc dzięki początkowym sukcesom mógł pozwolić sobie na reklamę w&nbsp;prasie medycznej z&nbsp;ostrzeżeniem przed „zawodem i&nbsp;złością powodowaną przez podróbki i&nbsp;imitacje” oraz pompatycznym przekazem: „Wpływaj na to, aby klienci otrzymywali tylko Vin Mariani”. Na nic jednak zdały się reklamy zniechęcające do konkurencji w&nbsp;obliczu bardzo prozaicznego problemu. Wino z&nbsp;koki nie smakowało najlepiej. Konkurencja miała więc na czym budować przewagę.</p>

  <p class="x5-srodtytul1">SUKCES MIAŁ DWÓCH OJCÓW</p>

  <p class="xi">Wśród nowych, „winnych” biznesów wygrywały te firmy, które zauważały, że smak ma kluczowe znaczenie dla konsumentów. Taką firmą była &ndash; produkująca napój z&nbsp;liści koki i&nbsp;orzechów koli &ndash; Coca-Cola.</p>

  <p class="x5-srodtytul1">ZRĘCZNA KOPIA ZE SZCZYPTĄ INWENCJI WŁASNEJ</p>

  <p class="xi">John Styth Pemberton już w&nbsp;młodości interesował się mieszaniem różnych ziół i&nbsp;składników. Kształcił się w&nbsp;znanej szkole zielarskiej Samuela Thompsona. Po rocznym kursie na aptekarza zdecydował się otworzyć własną aptekę w&nbsp;Columbus w&nbsp;1852 roku. W&nbsp;1869 roku przeniósł się do Atlanty, chcąc skorzystać z&nbsp;boomu ekonomicznego w&nbsp;tym regionie. Siedem lat później zetknął się z&nbsp;artykułem prasowym na temat nieomal magicznych właściwości liści koki i&nbsp;zasmakował w&nbsp;Vin Mariani, którego reklamy były absolutnie wszędzie. Dostrzegłszy swoją szansę, rozpoczął produkcję Francuskiego Wina z&nbsp;Koką Pembertona. Zgodnie z&nbsp;ulotką, zawierało ono nie tylko peruwiańskie liście koki, ale także afrykańskie orzechy koli, które mają w&nbsp;składzie kofeinę i&nbsp;to więcej niż jest w&nbsp;mocnej czarnej kawie. Pemberton w&nbsp;swoich reklamach twierdził, że jego wino ma właściwości zdrowotne i&nbsp;jest „największym szczęściem dla rodziny”, ponieważ leczy „kłopoty z&nbsp;nerwami, bóle brzucha, zmęczenie fizyczne i&nbsp;psychiczne, zaparcia, bóle głowy i&nbsp;nerwobóle”. Podziwiał Marianiego i&nbsp;wzorował się na nim, sprytnie nawiązując do jego strategii i&nbsp;umieszczając na etykiecie swojego wina reklamę, iż jest to „napój intelektualistów używany przez naukowców, uczonych, prawników, lekarzy i&nbsp;innych, którzy poświęcają się pracy umysłowej”. Mawiał, iż: „Użycie liści koki nie tylko wspomaga zdrowie, ale także przedłuża życie do naprawdę podeszłego wieku i&nbsp;umożliwia osobom spożywającym osiągnąć maksimum włożonego wysiłku fizycznego i&nbsp;mentalnego”. Najistotniejszy jednak był przekaz, że wino Pembertona było „najwspanialszym afrodyzjakiem dla narządów płciowych”. Nie wiadomo, czy samemu Pembertonowi udało się wykorzystać tę cechę swego produktu. Mógł natomiast uznać, że pomagała mu w&nbsp;uzależnieniu od morfiny, które &ndash; jak wielu innym &ndash; zostało mu jako pamiątka po leczeniu z&nbsp;ran w&nbsp;czasie wojny secesyjnej. Francuskie Wino z&nbsp;Koką Pembertona sprzedawało się nieźle, ale nie na tyle dobrze, aby uczynić z&nbsp;Johna Stytha Pembertona bogatego człowieka. Wszystko mogło się zmienić kilka lat później, w&nbsp;1884 roku, po publikacjach Kollera i&nbsp;Freuda.</p>

  <p class="x5-srodtytul1">ŚWIATOWA SŁAWA DZIĘKI MEDYCYNIE</p>

  <p class="xi">W&nbsp;1884 roku do łask wróciło odkrycie Niemanna. Zainteresował się nim austriacki oftalmolog Karl Koller, który dostrzegł w&nbsp;kokainie środek znieczulający. Zastosował go po raz pierwszy przy zabiegu usunięcia zaćmy. Kokaina stała się wtedy dla chirurgów środkiem do uśmierzania bólu. Ale to nie oni przyczynili się do jej ogólnoświatowej kariery. Zrobił to młody, wówczas 28-letni, Sigmund Freud.</p>

  <p class="x5-txt">Ambitny absolwent medycyny marzył o&nbsp;międzynarodowej karierze, a&nbsp;więc musiał dokonać czegoś spektakularnego. Zdobył sporą ilość kokainy i&nbsp;rozpoczął eksperymenty na sobie i&nbsp;pacjentach. „Regularnie biorę niewielkie dawki przeciwko depresji i&nbsp;niestrawności, z&nbsp;zaskakująco dobrym skutkiem” &ndash; pisał w&nbsp;listach. Już po 3&nbsp;miesiącach eksperymentów, Freud opublikował 1884 roku rewolucyjny artykuł <span class="em">On Coka</span>, dzięki któremu stał się rozpoznawalny. Dowodził w&nbsp;nim, że kokainą można leczyć m.in. uzależnienie od morfiny. Ponadto Freud polecał kokainę na osłabienie organizmu, leczenie zaburzenia trawienia, astmę, a&nbsp;nawet syfilis i&nbsp;cholerę czy jako środek znieczulający i&nbsp;afrodyzjak, twierdząc, że „długa intensywna praca fizyczna odbywa się bez zmęczenia. Ten wynik osiągamy bez żadnych nieprzyjemnych efektów późniejszych, które następują po podekscytowaniu spowodowanym alkoholem”. Autor szybko stał się sławny, a&nbsp;cena koki skoczyła kilkukrotnie.</p>

  <p class="x5-srodtytul1">KOMERCYJNA KARIERA KOKAINY</p>

  <p class="xi">Produktem zainteresowało się wojsko: w&nbsp;latach 80. i&nbsp;90. postanowiono wspomagać nią żołnierzy armii bawarskiej, ponieważ stwierdzono zwiększoną wytrzymałość, a&nbsp;także spadek poziomu strachu. Za przykładem armii bawarskiej poszły inne kraje. Kokaina trafiała na rynek w&nbsp;różnej postaci, sprzedawana była bez recepty, niemal jak produkt spożywczy. Dodawano ją do napojów, czekolady, dropsów, tabletek przeciwbólowych, papierosów. Można ją było kupić jako tabletkę do ssania albo w&nbsp;„zestawie”, oferowanym przez sklepy Sears, Roebuck and Company w&nbsp;USA za 1,5 dolara: porcja kokainy, strzykawka i&nbsp;dwie igły. Dostępna była masa produktów, np.&nbsp;Delicious Dopeless Nocacola, Kola Ade, Cafe Coca, Pillsbury’s Coke Extract, Inca Cola, Kumfort’s Coke Extract, Rococola czy Coca-bola. Na uwagę zasługuje ten ostatni produkt &ndash; guma do żucia wymyślona przez dr. Mitchella z&nbsp;Filadelfii, zawierająca aż 25 mg kokainy na 1 g gumy, co jest równoznaczne z&nbsp;zażyciem 10 „kresek” kokainy. Ponieważ narkotyk trafiał do organizmu drogą pokarmową, nie była to dawka śmiertelna. Ryzykowne było natomiast stosowanie specyfiku Nathana Tuckera z&nbsp;Ohio, który miał leczyć astmę, poprzez rozpylanie kokainy do płuc. W&nbsp;tym samym czasie na rynku funkcjonowało także mnóstwo produktów zawierających wyciągi z&nbsp;liści koki, takich jak cygara, krople do oczu, tabletki do zębów, a&nbsp;nawet lewatywy.</p>

  <p class="x5-srodtytul1">PROHIBICJA TWORZY COCA-COLĘ</p>

  <p class="xi">Wydawało się, że nadeszły złote czasy także dla sprzedawców win z&nbsp;koką. Niestety, rok później zaczął się dla napojów wyskokowych komercyjny kataklizm. Ruch na rzecz abstynencji doprowadził do delegalizacji alkoholu w&nbsp;południowych stanach w&nbsp;USA.&nbsp;Załamany Pemberton podjął desperacką próbę zmiany formuły swojego napoju. Ostateczny skład bez alkoholu zawierał: wyciąg z&nbsp;liści koki, wyciąg z&nbsp;limonki, wanilię, sok z&nbsp;cytryny, sok z&nbsp;pomarańczy, kolendrę, cynamon, gałkę muszkatołową, olejek neroli. Okazało się, że wprowadzenie na rynek zupełnie nowego produktu wymagała dużo większego kapitału, niż posiadał Pemberton. Poszukując wspólnika, zetknął się z&nbsp;Frankiem Robinsonem. Wymyślił on nazwę napoju oraz zaprojektował słynne logo. Pierwsza reklama Coca-Coli pojawiła się w&nbsp;„Atlanta Journal” 29 maja 1886 roku. Robinson wpadł na genialny w&nbsp;swej prostocie pomysł, aby sprzedawać ją nie jako środek paramedyczny, ale&nbsp;napój gazowany. To był strzał w&nbsp;dziesiątkę. Wierzono wówczas, że woda gazowana zapewnia zdrowie na długie lata, więc ten inspirujący pomysł trafił w&nbsp;oczekiwania rynku. Coca-Cola powtórzyła sukces Vin Mariani &ndash; zdecydował o&nbsp;tym smak trafiający w&nbsp;gusta ludzi, podbudowany umiejętnie skonstruowaną reklamą. W&nbsp;ten sposób firma Pemberton Chemical Company, w&nbsp;której działali Pemberton, Robinson oraz David Doe i&nbsp;Ed Holland, zaczęła stawać na nogi.</p>

  <p class="x5-srodtytul1">KLUCZOWA ZMIANA WŁAŚCICIELSKA</p>

  <p class="xi">W&nbsp;maju 1886 roku John Pemberton rozpoczął sprzedaż swego napoju po 5&nbsp;centów za szklankę. Kiedy 6 czerwca 1887 roku zgłosił patent na Coca-Colę, wydawało się, że jest już o&nbsp;krok od fortuny. W&nbsp;pierwszym roku firma nie uzyskiwała dużych dochodów, ponieważ dziennie sprzedawano równowartość 9 szklanek, czyli 95 litrów rocznie. W&nbsp;kolejnym roku było to 3970 litrów, czyli ledwie ponad 15 litrów dziennie. John Pemberton nie miał szczęścia, nie tylko w&nbsp;biznesie. W&nbsp;ciągu jednego roku zdarzyły się dwa pożary w&nbsp;fabryce, spory ze wspólnikiem doprowadziły w&nbsp;końcu do procesu sądowego, a&nbsp;uzależnienie od morfiny rujnowało jego zdrowie i&nbsp;portfel. Autor jednego z&nbsp;najbardziej znanych smaków na świecie został bez pieniędzy. Przytłoczony długami i&nbsp;podupadający na zdrowiu, Pemberton obiecał sprzedaż napoju za 2300 dolarów Asie Giggsowi Candlerowi, aptekarzowi i&nbsp;rzutkiemu biznesmenowi. Co gorsza, sprzedał recepturę także i&nbsp;czterem innym biznesmenom. W&nbsp;1887 roku tajna formuła Coca-Coli przechodziła z&nbsp;rąk do rąk, wielokrotnie zmieniając właścicieli. Pemberton wspominał siostrzeńcowi, Lewisowi, że gdyby tylko miał 25&nbsp;000 dolarów, to zarobiłby fortunę na Coca-Coli. „Wszyscy bylibyśmy bogaci” &ndash; powtarzał. Zmarł krótko potem, 16 sierpnia 1888 roku. Jego nadużywający alkoholu syn, Charley, odziedziczył markę bez &ndash; już sprzedanej &ndash; receptury, zaczął więc sprzedawać podróbki napoju niskiej jakości. Wciąż jednak firmował je marką Coca-Cola, co mogło skończyć się utratą wiarygodności w&nbsp;oczach klientów. Jednak Asa Candler nie ustępował. Po wielu skomplikowanych procesach prawnych i&nbsp;samobójstwie syna Pembertona, w&nbsp;1892 roku stworzył The Coca-Cola Company. Zatrudnił w&nbsp;niej, na stanowisku skarbnika, Franka Robinsona. Do 1895 roku, dzięki znakomitej promocji, rocznie sprzedawano już prawie 300&nbsp;000 litrów napoju.</p>

  <p class="x5-txt">Było to możliwe także dlatego, iż firma posiadała fabryki w&nbsp;Dallas, Chicago i&nbsp;Los Angeles. Dwa lata później otwarto kolejne w&nbsp;Filadelfii i&nbsp;Nowym Jorku. Reklamy Coca-Coli były znane już na całym świecie. Głęboka wiara Candlera w&nbsp;ten napój mogła tylko równać się z&nbsp;jego żarliwą wiarą w&nbsp;Boga &ndash; był zaangażowanym protestantem. Jak twierdził: „Amerykanie są bogatsi od Chińczyków, ponieważ Chińczycy są poganami”. Być może z&nbsp;tego powodu relacje zawodowe w&nbsp;firmie za czasów Candlera przypominały spotkania religijne. Wszyscy bezgranicznie wierzyli w&nbsp;sukces Coca-Coli, która stała się jednym z&nbsp;najpopularniejszych amerykańskich symboli. O&nbsp;ile bez Johna Pembertona Coca-Cola nigdy by nie powstała, o&nbsp;tyle bez Asy Candlera nigdy nie przeszłaby transformacji ze zwykłego napoju gazowanego w&nbsp;nieodłączny element amerykańskiego stylu życia, a&nbsp;wręcz kultury popularnej na świecie. Jak mało który wyrób, Coca-Cola siłą swojego marketingu przebijała się nawet przez żelazną kurtynę czy zdobywała uznanie w&nbsp;nazistowskich Niemczech.</p>

  <p class="x5-srodtytul1">WYBOISTA DROGA DO SUKCESU</p>

  <p class="xi">Na początku XX wieku głównym problemem firmy stało się źródło jej sukcesu, czyli tajemniczy składnik. Publikowane wówczas badania zaczęły dowodzić szkodliwości zażywania kokainy, a&nbsp;przecież napój Candlera, popularnie zwany <span class="em">coke</span> lub <span class="em">koke</span>, był promowany jako zdrowy i&nbsp;naturalny. Co ciekawe, nie odnotowano uzależnień od wina zawierającego kokę, nikt też nie wskazywał na jakiekolwiek negatywne właściwości po spożyciu takiego specyfiku. W&nbsp;coca-coli zaś kokainy było jeszcze mniej niż w&nbsp;winie Marianiego: według tajnej receptury Franka Robinsona, ok.&nbsp;6 mg na litr napoju.</p>

  <p class="x5-srodtytul1">NA SCENĘ WKRACZA „SKŁADNIK NUMER 5„</p>

  <p class="xi">Gazety zaczęły dopytywać się, czy picie coca-coli sprzyja kokainowym nałogom. Pytany, także przez swoich własnych sprzedawców, o&nbsp;możliwość usunięcia ze składu ekstraktu z&nbsp;liści koki, wzburzony Asa Candler odpowiadał: „Nigdy! Nie ma nic złego w&nbsp;piciu coca-coli, która jest najzdrowszym napojem, jaki widział świat”. Firma wykorzystywała wtedy do produkcji ok.&nbsp;10&nbsp;ton liści koki. W&nbsp;wydanym w&nbsp;1901 roku pamflecie&nbsp;<span class="em">What Is It? Coca-Cola. What It Is</span> Candler twierdził, że liście koki zapewniają aktywność, wigor i&nbsp;ożywienie umysłu. Nie można jednak zapomnieć, że właściwości rewitalizujące napoju osiągano dzięki synergicznemu połączeniu ekstraktu z&nbsp;liści koki i&nbsp;kofeiny, których efekty wzajemnie się potęgują.</p>

  <p class="x5-txt">Widząc, co się dzieje na rynku, i&nbsp;wykazując się dużą zdolnością przewidywania, Candler w&nbsp;1903 roku wszedł w&nbsp;pewien interes z&nbsp;Schafer Alkaloid Company (później zwane Maywood Chemical Company). Przedsiębiorstwo to chemicznie wyekstrahowało kokainę z&nbsp;liści koki, zmieniając jej właściwości, ale jednocześnie zapewniając wszystkie jej inne walory, w&nbsp;tym także smakowe. Ów ekstrakt o&nbsp;zmienionych właściwościach jest do dziś oznaczane jako słynny „składnik numer 5”. Candler jednak nie mógł publicznie przyznać, że zmienił recepturę i&nbsp;coca-cola od tego momentu produkowana jest bez kokainy. Byłoby to jednoznaczne przyznanie się, że wcześniej napój ten mógł być groźny.</p>

  <p class="x5-srodtytul1">NA POHYBEL COCA-COLI!</p>

  <p class="xi">W&nbsp;1906 roku w&nbsp;USA weszła w&nbsp;życie ustawa o&nbsp;czystości żywności i&nbsp;leków (<span class="em">Pure Food and Drug Act</span>). Jej uchwalenie było wymierzone przeciw fatalnej jakości produktów spożywczych oraz leków znajdujących się na rynku. Federalne ustawodawstwo amerykańskie zaczęło zwalczać też produkty z&nbsp;zawartością kokainy. Wśród nich była też oczywiście coca-cola. Jakież było zdziwienie amerykańskiej biurokracji, gdy producent napoju z&nbsp;orzechów koli i&nbsp;liści koki gorliwie popierał zmiany i&nbsp;twierdził, że ich napój jest właściwie oznakowany i&nbsp;wykonany z&nbsp;naturalnych składników. Urzędnicy jednak nie dawali za wygraną, szczególnie zaś inicjator ustawy i&nbsp;odwieczny przeciwnik coca-coli, dr&nbsp;Harvey Wiley. Jego krucjata przeciw The Coca-Cola Company zaczęła się w&nbsp;1901 roku informacją, że napój zawiera alkohol. Zawiadomiono głównego lekarza amerykańskiej armii, że napój zawiera tyle alkoholu co piwo i&nbsp;nieokreśloną ilość kokainy. W&nbsp;wyniku tego spożywanie coca-coli zostało zabronione na kilka lat w&nbsp;amerykańskich bazach wojskowych. W&nbsp;1911 roku doprowadził do jednego z&nbsp;najdziwniejszych procesów w&nbsp;historii &ndash; U.S. versus 40&nbsp;Barrels and 20 Kegs of Coca-Cola. Nazwa procesu pochodzi od zarekwirowanych w&nbsp;1909 roku 40 dużych beczek i&nbsp;20 beczułek syropu, z&nbsp;którego miała powstać coca-cola. Choć często uważa się, że to właśnie w&nbsp;wyniku tej sprawy ze składu napoju zniknęła kokaina, prawdziwy cel procesu był inny. The Coca-Cola Company zostały postawione dwa główne zarzuty. Po pierwsze, przedsiębiorstwo zostało oskarżone o&nbsp;zatruwanie młodych ludzi kofeiną, po drugie, o&nbsp;niestosowanie, mimo nazwy, koki w&nbsp;napoju.</p>

  <p class="x5-txt">Oba oskarżenia były niedorzeczne, ale Harvey Wiley był wyjątkowo zacięty w&nbsp;swojej walce z&nbsp;coca-colą, jako napojem niebezpiecznym i&nbsp;szkodliwym. Ponieważ przygotowane przez niego ustawy miały doprowadzić bardziej do powszechnej jawności składu, niż do eliminowania substancji o&nbsp;narkotycznych właściwościach (przykładowo heroina była legalna aż do 1914 roku), tajny składnik umieszczony w&nbsp;napoju rozwścieczył prawników rządowych jeszcze bardziej. Rząd federalny powoływał świadków, którzy zeznawali, jak wielkie szkody czyni ten napój. Pewien profesor z&nbsp;Harvard Medical School przedstawiał dramatyczne efekty po wstrzyknięciu syropu coca-coli do krwiobiegu żaby, a&nbsp;inny naukowiec dowodził, iż napój prowadzi do śmierci, na dowód wlewając go do płuc królika. Powołani zostali również świadkowie, którzy twierdzili, że picie coca-coli sprzyja masturbacji nieletnich. Koniec końców, dowody rządu federalnego nie zrobiły na sędzim Edwardzie Terrym odpowiedniego wrażenia. Orzekł wyrok na korzyść The Coca-Cola Company, z&nbsp;uzasadnieniem: „Bez kofeiny nie byłoby coca-coli”. Jednak po odwołaniu się Sąd Najwyższy Stanów Zjednoczonych przyznał rację rządowi federalnemu. Ostatecznie, ugoda z&nbsp;1917 roku nakazywała nieznaczne zmniejszenie ilości kofeiny w&nbsp;napoju. Sam pierwszy proces kosztował 200&nbsp;000 dolarów. Na owe czasy była to astronomiczna kwota, ale nadal nie zdołała zaszkodzić firmie Candlera. Po porażce, oskarżyciel Harvey Wiley stracił pracę i&nbsp;zajął się m.in. pisaniem felietonów. W&nbsp;jednym z&nbsp;nich, napisanym dla magazynu „Good Housekeeping”, chwalił zalety picia kawy.</p>

  <div class="ramka">
    <p class="x6-tytul-ciekaw">COCA-COLA NIERELIGIJNA?</p>

    <p class="x6-txt-ciekaw-pierwszy">Skład coca-coli budził kontrowersje jeszcze wielokrotnie. W&nbsp;1954 roku w&nbsp;Maroku pojawiły się pogłoski, że napój zawiera świńską krew. Picie takiego napoju wykluczyłoby muzułmanina z&nbsp;raju, więc niewiele brakowało do powszechnego bojkotu napoju. Uprzedziła go firma, wydając oświadczenie, w&nbsp;którym podano, że gliceryna &ndash; jeden ze składników &ndash; jest ekstrahowana z&nbsp;warzyw, a&nbsp;nie z&nbsp;mięsa świń.</p>
  </div>

  <p class="x5-txt">Asa Candler na stare lata zajął się polityką. W&nbsp;1916&nbsp;roku został wybrany burmistrzem Atlanty, co utrudniało mu pracę w&nbsp;Coca-Coli. Gdy zaczął pracę na rzecz społeczności w&nbsp;Atlancie, miał okazję zająć się m.in. wielkim pożarem miasta. 21 maja 1917 ponad 300 akrów centrum miasta zostało zrujnowanych. Zniszczeniu uległo ok.&nbsp;2000 budynków, 10&nbsp;000 mieszkańców straciło dach nad głową, a&nbsp;Candler odegrał ważną rolę przy odbudowie Atlanty. W&nbsp;1919 przekazał swoje udziały w&nbsp;Coca-Coli dzieciom, które potem sprzedały je inwestorom na czele z&nbsp;Ernestem Woodruffem. Jego syn Robert W.&nbsp;Woodruff był prezesem Coca-Coli w&nbsp;latach 1923&ndash;1954 i&nbsp;otwierał międzynarodowe oddziały firmy w&nbsp;latach 20. Do 1984 roku pozostawał członkiem Zarządu Dyrektorów i&nbsp;w&nbsp;znaczący sposób wpłynął na rozwój firmy.</p>

  <p class="x5-srodtytul">COCA-COLA DZIŚ</p>

  <p class="xi">Dzisiejsza The Coca-Cola Company jest właścicielem ponad 500 marek, które funkcjonują w&nbsp;niemal wszystkich krajach na świecie. Najpopularniejsze marki to Fanta, Sprite, Nestea, Powerrade, Burn, Cappy, Lift, Kinley Tonic, Thums Up, Illy Caffe. Większość sprzedaży jest nadal generowana w&nbsp;USA, gdzie przeciętny Amerykanin wypija średnio 95 litrów coca-coli (nie licząc innych napojów firmy) rocznie.</p>

  <p class="x5-txt">Następca Maywood Chemical, Stepan Company, do dziś importuje ok.&nbsp;200&nbsp;ton liści koki rocznie, aby potem sprzedawać słynny „składnik numer 5” The Coca-Cola Company. To znaczy, że jedna trzecia legalnej produkcji liści koki z&nbsp;andyjskich szczytów w&nbsp;Ameryce Południowej jest zamieniana w&nbsp;najsłynniejszy napój gazowany na świecie.</p>
</div>


<div class="title-page" id="calibre_link-9">
  <h1 class="calibre5"><a href="#calibre_link-2" class="calibre2">KWAKIERSKI </a><br class="calibre4" /><a href="#calibre_link-2" class="calibre2">UPÓR </a><br class="calibre4" /><a href="#calibre_link-2" class="calibre2">I&nbsp;WOJNA </a><br class="calibre4" /><a href="#calibre_link-2" class="calibre2">O&nbsp;INNOWACJĘ,</a><br class="calibre4" /><br class="calibre4" /><a href="#calibre_link-2" class="calibre2">CZYLI </a><br class="calibre4" /><a href="#calibre_link-2" class="calibre2"><span class="m-srednia">O&nbsp;CZEKOLADZIE</span></a><br class="calibre4" /><a href="#calibre_link-2" class="calibre2"><span class="marka">CADBURY</span> </a><br class="calibre4" /><a href="#calibre_link-2" class="calibre2"><span class="m-srednia">(I&nbsp;INNYCH)</span></a></h1>
</div>


<div class="title-page" id="calibre_link-24">
  <p class="x5-txt" id="calibre_link-57">&nbsp;</p>

  <p class="y">Czekolada jest nie tylko smaczna, ale zawiera ważne dla zdrowia mikroelementy. Zawarta w&nbsp;czekoladzie fenylotylamina, występująca w&nbsp;ludzkim mózgu, pobudza w&nbsp;organizmie produkcję endorfin, zwanych hormonami szczęścia. Zdałoby się, produkt skazany na sukces. Ziarna kakaowca i&nbsp;ich właściwości są znane ludzkości od kilku tysięcy lat, jednak dopiero w&nbsp;XIX wieku nauczono się w&nbsp;pełni z&nbsp;niego korzystać. U&nbsp;podstaw nowoczesnego rynku czekolady w&nbsp;Europie znajdziemy kwakierską determinację oraz zaciętą konkurencją pomiędzy kilkoma rodzinnymi biznesami.</p>

  <p class="x4-wstepny-cytat"><span class="em">TO WIELKA RADOŚĆ WCIĄŻ<br class="calibre4" /> MÓC ZROBIĆ CHOĆBY COŚ<br class="calibre4" /> MAŁEGO W&nbsp;SŁUŻBIE PANU.</span></p>

  <p class="t3">GEORGE CADBURY</p>

  <p class="x4-wstepny-cytat1" id="calibre_link-58">(1839&ndash;1922)</p>
</div>


<div class="title-page" id="calibre_link-25">
  <p class="xi">Kakaowiec właściwy rośnie tylko w&nbsp;tropikach, a&nbsp;jego cenne nasiona uprawia się bardzo trudno, wymagają bowiem gorącego, wilgotnego klimatu. Ziarna stosowane do produkcji czekolady mogą należeć do jednej z&nbsp;trzech odmian. Jedynie 3% czekolady na świecie powstaje z&nbsp;najrzadszej, szlachetnej odmiany <span class="em">criollo</span>, która uwiodła europejskie elity dzięki intensywnemu zapachowi i&nbsp;delikatnemu smakowi. Uzyskana na wyspie Trynidad krzyżówka <span class="em">trinitario</span> (ok. 12% światowej produkcji) służy do produkcji m.in. słynnych londyńskich czekolad Rococo. Najpowszechniejsza jest czekolada z&nbsp;ziaren <span class="em">forastero</span> (ok. 85% światowej produkcji).</p>

  <p class="x5-txt">Nazwa łacińska drzewa brzmi <span class="em">Theobroma cacao</span>, a&nbsp;jej pierwsza część oznacza „napój bogów”. Autorem nazwy jest słynny szwedzki botanik-systematyk Karol Linneusz, który wprost uwielbiał czekoladę, a&nbsp;pochodząca z&nbsp;Nowego Świata nazwa „cacao” wydała mu się zwyczajnie zbyt barbarzyńska. Zapewne nie wiedział, że podobny pogląd wyznawali Majowie…</p>

  <p class="x5-srodtytul">PONAD 3000 LAT NAPOJU BOGÓW</p>

  <p class="xi">Historia wykorzystania ziaren kakao liczy prawie 3000 lat. Kakaowiec, którego owoce były nazywane <span class="em">ka ka wa</span>, był uprawiany przez Olmeków w&nbsp;wilgotnych i&nbsp;równikowych lasach wybrzeży Zatoki Meksykańskiej.</p>

  <p class="x5-srodtytul1">RELIGIA I&nbsp;MAŁŻEŃSTWO, CZYLI CZEKOLADA I&nbsp;MAJOWIE</p>

  <p class="xi">Czekolada stała się obiektem kultu u&nbsp;Majów, cywilizacji, która powstała ok.&nbsp;IV wieku n.e., kilkaset lat po upadku Olmeków. Majowie nie tylko stworzyli system upraw kakaowca, ale też posiedli techniki mielenia ziaren. Mieszając je z&nbsp;wodą i&nbsp;przeróżnymi składnikami, np.&nbsp;miodem, chili lub mąką, wyrabiali napój, zwany przez nich <span class="em">xocolatl</span>. Pełnił on rolę zbliżoną do dzisiejszego szampana. Delektowała się nim głównie arystokracja. Był nieodłącznym składnikiem uroczystości zaręczynowych. Wykorzystywano go też w&nbsp;trakcie obrzędów religijnych, gdyż uważany był za przysmak bogów. Szczegółowe receptury na przyrządzanie i&nbsp;przyprawianie czekolady oraz rytuały z&nbsp;nią związane Majowie pozostawili w&nbsp;zapisanych hieroglifami kodeksach. Na jednym z&nbsp;nich bóg Opos udaje się świętą drogą na skraj miasta, niosąc na plecach boga Deszczu, podczas gdy tekst informuje „kakao jest pożywieniem”. Biskup Diego de Landa, zakonnik opisujący zwyczaje Majów, zauważył: „Z&nbsp;mielonej kukurydzy i&nbsp;kakao przyrządzają oni rodzaj pienistego napoju, który jest bardzo smakowity. Piją go podczas świąt. Otrzymują także z&nbsp;kakao tłuszcz, który przypomina masło; z&nbsp;tego tłuszczu oraz kukurydzy robią inny napój, bardzo aromatyczny i&nbsp;wysoko ceniony (…) palą kukurydzę, mielą, a&nbsp;potem mieszają z&nbsp;wodą, uzyskując w&nbsp;ten sposób bardzo orzeźwiający napój, do którego wrzucają drobny pieprz”. Kakao i&nbsp;czekolada odgrywały istotną rolę w&nbsp;zwyczajach matrymonialnych. Kiedy Quiche, król Majów, szukał żony, jego posłańcowi wręczano naczynie z&nbsp;„pienistą czekoladą”, a&nbsp;podczas uroczystości weselnych oddawano się obyczajowi <span class="em">chokola’j</span>, czyli wspólnemu piciu czekolady. Słowo to stało się prawdopodobnie źródłem słowa „czekolada”, brzmiącej identycznie w&nbsp;języku hiszpańskim i&nbsp;angielskim (<span class="em">chocolate</span>). Słowo to znalazło się też na glinianych naczyniach, służących do picia czekolady, tysiąc lat przed przybyciem Hiszpanów do Nowego Świata. Eric Thompson, antropolog, który rozszyfrował indiańskie hieroglify, opisywał zwyczaje ślubne Majów Chol, zamieszkujących lasy Chiapas: „Zawarcie małżeństwa wygląda następująco: narzeczona wręcza panu młodemu niewielki, kolorowo malowany stołeczek oraz pięć ziaren kakao, mówiąc: Daję Wam to na znak, że Was biorę za męża. On zaś ofiarowuje jej nowe spódnice oraz pięć ziaren kakao i&nbsp;mówi to samo”.</p>

  <p class="x5-srodtytul1">POKARM, PIENIĄDZ I&nbsp;RELIGIA, CZYLI KAKAO U&nbsp;AZTEKÓW</p>

  <p class="xi">Aztekowie rozsmakowali się w&nbsp;czekoladzie i&nbsp;rozwinęli misterne receptury Majów o&nbsp;dodatkowe składniki, np.&nbsp;paprykę, wanilię czy suszone płatki kwiatów, dzięki którym napój przybierał kolor biały, czerwony bądź czarny. Ogromna wartość ziarna kakaowca w&nbsp;Nowym Świecie wynikała z&nbsp;jego potrójnej funkcji: ziarno było pożywieniem, środkiem płatniczym i&nbsp;symbolem religijnym. Świadectwo funkcjonowania ziaren kakao jako monety można znaleźć w&nbsp;pismach kronikarza Francisca Oviedo y Valdesa. Dzienna stawka tragarza wynosiła 100 ziaren, królika na obiad można było kupić za 10 ziaren, 8&nbsp;owoców sączyńca (drzewa, któremu zawdzięczamy gumę do żucia) kosztowało 4 ziarna, natomiast prostytutka pobierała za swoje usługi od 8 do 10 ziaren, w&nbsp;zależności od tego, „jak się z&nbsp;nią umówić”.</p>

  <p class="x5-txt">Sama czekolada była przeznaczona wyłącznie dla zamożniejszych obywateli. Aztecki monarcha, Montezuma II, żyjący w&nbsp;XVI wieku, był wielkim smakoszem czekolady i&nbsp;tak ją opisywał: „Jest to boski napój, który zwiększa wytrzymałość i&nbsp;zwalcza zmęczenie. Naczynie tego cennego napoju pozwala człowiekowi chodzić cały dzień bez jedzenia”. Czekolada uważana była też za afrodyzjak, z&nbsp;czego korzystał także i&nbsp;sam Montezuma II.&nbsp;Jak zaświadczał Hiszpan Bernal Díaz de Castillo, obecny na dworze władcy Azteków w&nbsp;mieście Quetzalcoatl, zanim król zdecydował się odwiedzić swój harem, chętnie wypijał dużą porcję czekolady dla nabrania wigoru. Niektórzy twierdzą, że to Aztekom zawdzięczamy nazwę czekolada, od słów <span class="em">xococ</span>, czyli kwaśny, i<span class="em">&nbsp;átl</span> &ndash; woda.&nbsp;</p>

  <p class="x5-srodtytul1">KAKAOWIEC I&nbsp;EUROPEJCZYCY &ndash; PIERWSZY KONTAKT</p>

  <p class="xi">Europejczycy natrafili na ziarna kakaowca w&nbsp;trakcie podróży po okolicach wyspy Guanaja, położonej ok.&nbsp;50 kilometrów od dzisiejszego Hondurasu. Podczas swej czwartej wyprawy, Krzysztof Kolumb 15 sierpnia 1502 roku wszedł w&nbsp;bezpośredni kontakt z&nbsp;łodzią handlową Majów, która przewoziła dziwne nasiona o&nbsp;kształcie migdałów. Kolumb zdecydował się na przejęcie łódki, aby zdobyć jej ładunek. Syn odkrywcy i&nbsp;jednocześnie jego biograf, Ferdynand Kolumb, tak opisuje to zdarzenie: „Musiały mieć one dla nich wielką wartość, bo kiedy wnoszono je na pokład wraz z&nbsp;innymi towarami, widziałem, że jeśli któryś z&nbsp;tych migdałów upadł, wszyscy przystawali, by go podnieść, tak jakby szukali własnego oka”.</p>

  <div class="ramka">
    <p class="x6-tytul-ciekaw">CZEKOLADA A&nbsp;CELE RELIGIJNE</p>

    <p class="x6-txt-ciekaw-pierwszy">Ziarna kakaowca pełniły rolę nie tylko środka płatniczego i&nbsp;pożywienia, ale były też używane do praktyk składania ofiar z&nbsp;ludzi. Aztekowie i&nbsp;Majowie wierzyli, iż takie ofiary są niezbędne, aby utrzymać wszechświat w&nbsp;równowadze. Poświęcana osoba musiała przyjąć ten zaszczyt z&nbsp;dumą i&nbsp;godnością. Dominikanin Diego de Duran, autor <span class="em">Historia de los Indios de Nueva España e Islas de Tierra Firme, </span>opisując te makabryczne obyczaje, wyjaśnia, że z&nbsp;nasion produkowano napój dla ofiary, na wypadek gdyby &ndash; mimo zaszczytu &ndash; w&nbsp;decydującym momencie zabrakło jej odwagi.</p>
  </div>

  <p class="x5-txt">Sakiewka pełna egotycznych ziaren przywiezionych z&nbsp;Nowego Świata nie zachwyciła jednakże dworu hiszpańskiego, ponieważ Europejczycy nie mieli pojęcia, jak je wykorzystać. Ponownie uwagę na nasiona kakaowca zwrócił Hernán Cortés, który w&nbsp;1518 roku przybył do świata Azteków z&nbsp;wyprawą liczącą 11 statków i&nbsp;600 osób, aby szukać złota i&nbsp;podbić Nowy Świat. Zdziwiło go, że w&nbsp;stolicy państwa Azteków znalazł prawdziwy silos: prawie 100 milionów ziaren kakaowca, posortowanych w&nbsp;40&nbsp;000 składowanych ładunków.</p>

  <p class="x5-txt">Cortés, zaznajomiony z&nbsp;meandrami azteckiego życia, w&nbsp;liście do króla Karola V pisał o&nbsp;niewiarygodnych właściwościach nasion: „Garnuszek kakao daje żołnierzowi wigor na cały dzień”. Zdecydował się obserwować tubylców uprawiających „brązowe złoto”, po czym, korzystając z&nbsp;ich przykładu, zakładał własne plantacje. Wracając do Europy w&nbsp;1528 roku, już po upadku imperium Azteków, nie zapomniał do pełna załadować galeonu licznymi dowodami bogactwa Nowego Świata. Wziął m.in jaguara, pancernika, oposa, piłkę z&nbsp;kauczuku i,&nbsp;oczywiście, nie zapomniał o&nbsp;nasionach kakaowca i&nbsp;tubylczym sprzęcie do tworzenia napoju.</p>

  <p class="x5-srodtytul1">OD NIECHĘCI DO GRZESZNEJ PRZYJEMNOŚCI</p>

  <p class="xi">Mieszkańcy Hiszpanii początkowo niechętnie kosztowali czekolady. Wszystkie specjały kulinarne z&nbsp;Nowej Hiszpanii, takie jak kukurydziany chleb (tortilla) czy ziarna kakaowca, nie wzbudzały zachwytu kolonizatorów. Włoch Girolamo Benzoni, który zetknął się z&nbsp;czekoladą w&nbsp;Nowym Świecie, opisuje ją w&nbsp;1575 roku z&nbsp;wyraźną niechęcią: „Wydawała mi się czekolada napojem bardziej zdatnym dla świń niż dla ludzi. Przebywałem w&nbsp;tym kraju przeszło rok i&nbsp;nigdy nie miałem ochoty, by go spróbować. Ile razy przejeżdżałem przez osadę, Indianie proponowali mi, bym się napił, i&nbsp;kiedy odmawiałem, odchodzili, śmiejąc się, wielce rozbawieni. Jednak kiedy zabrakło wina, aby nie pić wciąż wody, uczyniłem jak inni. Smak jest trochę gorzki, a&nbsp;sam napój zaspokaja i&nbsp;ożywia ciało, ale nie można się nim upić”.</p>

  <p class="x5-txt">Dzięki recepturom wypracowanym przez mnichów, opierającym się na dodawaniu cukru, cynamonu i&nbsp;anyżu, czekolada stała się bardziej aromatyczna. Jezuita José de Acosta w&nbsp;1590 roku zauważa, że napój powoli zyskuje znaczenie w&nbsp;Hiszpanii: „Budzi wstręt tych, którzy do niego nie nawykli, bo ma na wierzchu pianę albo pęcherzyki podobne do szumowiny (…). Jest to cenny napój, który Indianie ofiarowują swym panom (…). I&nbsp;Hiszpanie, a&nbsp;jeszcze bardziej Hiszpanki, ulegają nałogowi picia czarnej czekolady”. Żona francuskiego ambasadora, Marie de Villars, w&nbsp;liście do przyjaciółki chwaliła się: „Przestrzegam diety, pijąc czekoladę i&nbsp;jak sądzę zawdzięczam jej zdrowie. Używam jej ostrożnie i&nbsp;bez szaleństw. Wydawałoby się, że mój temperament nie zniesie takiej strawy. Czekolada jest jednak cudowna i&nbsp;przepyszna. Parzę ją w&nbsp;domu, więc nie może mi zaszkodzić”. W&nbsp;ten sposób czekolada stała się napojem atrakcyjnym, a&nbsp;ceremonie picia gorącego płynu z&nbsp;wyrafinowanym smakiem goryczy, stały się tak popularne, że jej smakosze przekonywali kucharzy do coraz odważniejszych sposobów serwowania napoju.</p>

  <p class="x5-txt">Czekoladowy szał sprawił, że damy uprzyjemniały sobie czas nawet podczas długotrwałych kościelnych litanii. Napój ten stał się tematem długich debat teologicznych, w&nbsp;których podnoszono jej uzależniający i&nbsp;deprawujący charakter. Stawiano też zarzut, że jej spożywanie łamie post. Biskup Chiapas, prowincji w&nbsp;Nowej Hiszpanii (dzisiejszym Meksyku), wyraźnie sprzeciwił się takim obyczajom, grożąc ekskomuniką w&nbsp;przypadku popijania czekolady w&nbsp;trakcie mszy. Sytuacja była patowa, jako że nikt nie chciał narażać się na ekskomunikę, ale i&nbsp;nikt też nie chciał zrezygnować z&nbsp;picia czekolady. Spór rozwiązał się niejako sam, gdyż biskup kilka tygodni później zmarł. Debatę teologiczną zakończył papież Grzegorz XIII, który stwierdził, że picie czekolady nie narusza reguł postu.</p>

  <p class="x5-srodtytul1">HISZPAŃSKI SEKRET UJAWNIONY</p>

  <p class="xi">Przez blisko 100 lat udawało się Hiszpanom skutecznie strzec tajemnicy czekolady. Ujawnienie sposobu upraw lub handel ziarnami bez pozwolenia karane były śmiercią. W&nbsp;1580 roku powstała w&nbsp;Hiszpanii pierwsza fabryka czekolady i&nbsp;z&nbsp;Vera Cruz do Sewilli zaczęły przypływać statki z&nbsp;transportem towaru, służącego do produkcji czekolady. Od tego momentu plotka o&nbsp;odżywczych nasionach zaczęła się gwałtownie rozprzestrzeniać. Włoski podróżnik Francesco Carletti, po odwiedzeniu Ameryki Środkowej, zaczął w&nbsp;1606 roku popularyzować czekoladę we Włoszech. W&nbsp;1615 roku dotarła ona do Francji, gdzie uświetniła ślub Ludwika XIII z&nbsp;córką króla Hiszpanii, Filipa II.&nbsp;Holendrzy dowiedzieli się o&nbsp;jej właściwościach, gdy zdobyli wyspę Curaçao w&nbsp;1634 roku. Dzięki obrotności Holendrów, nowe plantacje kakaowca pojawiły się w&nbsp;Indonezji, na Jawie i&nbsp;na Sumatrze, co dało początek wielkim czekoladowym szlakom handlowym. Głównym centrum upraw kakaowca pozostała jednak Ameryka Łacińska, gdzie &ndash; ze względu na duże nakłady pracy &ndash; sprowadzano niewolników afrykańskich. W&nbsp;tym samym czasie czekolada zdobywała europejskie salony i&nbsp;wnosiła powiew egzotyki do spotkań towarzyskich wyższych sfer. Popularność ziarna kakaowca rosła wraz z&nbsp;rozwijającym się handlem i&nbsp;postawami prokonsumpcyjnymi całej Europy. To sprawiło, że plantacje kakaowca zaczęły pojawiać się na terenach dzisiejszej Wenezueli, Brazylii, Ekwadoru, Jamajki czy Trynidadu, który wszedł w&nbsp;brytyjskie posiadanie w&nbsp;1802 roku.</p>

  <p class="x5-srodtytul1">BRYTYJSKI ROZDZIAŁ</p>

  <p class="xi">Na wyspach brytyjskich „brązowe złoto” było znane już w&nbsp;XVII wieku. W&nbsp;Anglii pierwsza wzmianka o&nbsp;możliwości konsumpcji tego znakomitego napoju pojawiła się w&nbsp;gazecie „Public Advertiser” 22 czerwca 1657 roku. W&nbsp;1662 roku ukazał się traktat <span class="em">A&nbsp;Discourse Concerning Chocolata</span>. Autor, królewski lekarz na dworze Karola II, Henry Stubbe, wychwalał napój jako remedium na przeziębienie i&nbsp;kaszel oraz jako miksturę wzmacniającą serce i&nbsp;wspomagającą proces trawienia. Rekomendował picie czekolady dwa razy dziennie, tym bardziej, że miała też służyć jako afrodyzjak. Ale dopiero na początku XIX wieku branża czekoladowa ruszyła na serio.</p>

  <p class="x5-txt">W&nbsp;Londynie działał biznes Taylorów, założony w&nbsp;1817 roku. W&nbsp;1854 roku Joseph Terry z&nbsp;Yorku odziedziczył duży spadek i&nbsp;zdecydował się zająć produkcją czekolady. Jednak największa światowa firma produkująca czekoladę w&nbsp;połowie XIX wieku mieściła się w&nbsp;Bristolu i&nbsp;zwała się Fry i&nbsp;Synowie. Senior rodu, doktor Joseph Fry, w&nbsp;1753 roku rozpoczął działalność medyczną, jednak szybko ją porzucił dla handlu i&nbsp;produkcji czekolady. Jak informuje gazeta „Bury and Norwich Post” z&nbsp;6 czerwca 1798 roku, rodzina Fry’ów zakupiła „pewną pomysłową maszynę” tylko i&nbsp;wyłącznie do produkcji czekolady. Prowadzący wówczas firmę syn Josepha, Joseph Storr Fry, był jednym z&nbsp;pierwszych nabywców… silnika parowego Jamesa Watta. Fry junior był zresztą bardzo aktywnym uczestnikiem rewolucji przemysłowej &ndash; brał udział w&nbsp;skonstruowaniu maszyny do mielenia ziaren, na co w&nbsp;1801 roku otrzymał patent od króla Jerzego III.&nbsp;Już w&nbsp;latach 20-tych rodzina Fry’ów monopolizowała handel ziarnami kakao, będąc odbiorcą 40% towaru, który przyjeżdżał do Albionu. Ich roczna sprzedaż była warta 12&nbsp;000 funtów brytyjskich. Mało tego, biznes Fry’ów otrzymał kontrakt na dostarczanie czekolady w&nbsp;puszkach flocie brytyjskiej, która odzwyczajała się od grogu. Ten potężny kontrakt podwajał sprzedaż. To rodzina Fry’ów dokonała przełomu, wprowadzając na rynek pierwszą czekoladę do jedzenia. Produkt ten zawdzięczali innowacji, którą było &ndash; opatentowane &ndash; mieszanie sproszkowanej czekolady nie z&nbsp;ciepłą wodą, ale&nbsp;z&nbsp;roztopionym masłem kakaowym. Uzyskana w&nbsp;ten sposób masa była mniej lepka i&nbsp;nadawała się do odlewania w&nbsp;formie. Była to pierwsza na świecie czekolada do jedzenia. Jednakże rodzina Fry’ów nie była w&nbsp;stanie na tym zarobić, bo konsumenci byli przyzwyczajeni do czekolady pitnej i&nbsp;nie ciekawiła ich czekolada w&nbsp;tabliczkach.</p>

  <p class="x5-srodtytul1">REWOLUCJA VAN HOUTENA</p>

  <p class="xi">Spożywana w&nbsp;tamtych czasach czekolada pitna była jednak nieprzyjemnie tłusta i&nbsp;pozostawiała gruby osad w&nbsp;naczyniach. Traciła z&nbsp;tego względu coraz więcej zwolenników. Przełom nastąpił w&nbsp;1828 roku, kiedy holenderski chemik Konrad van Houten wynalazł metodę oddzielenia masła kakaowego od reszty masy, dzięki odpowiedniej obróbce mechanicznej. Otrzymał w&nbsp;ten sposób produkt sypki, odtłuszczony i&nbsp;łatwo rozpuszczalny. Van Houten zbudował maszynę, dzięki której zmniejszył ilość tłuszczu w&nbsp;czekoladzie do 25%, a&nbsp;uzyskane okruchy można było rozdrobnić na proszek, który znamy pod nazwą kakao. Ten wynalazek był kluczowy dla rozwoju znanej nam dzisiaj czekolady. A&nbsp;w&nbsp;połowie lat 60.&nbsp;XIX wieku fabrykę van Houtena odwiedził, nieznający słowa po holendersku, zdesperowany młody Anglik. Nazywał się George Cadbury i&nbsp;pochodził z&nbsp;kwakierskiej rodziny mieszkającej w&nbsp;Birmingham.</p>

  <p class="x5-srodtytul1">KWAKIERSKI UPÓR I&nbsp;CZEKOLADOWA REWOLUCJA</p>

  <p class="xi">Birmingham, czasy wiktoriańskie. Miasto rozwija się dynamicznie, asymiluje okoliczne wioski, a&nbsp;jego populacja z&nbsp;11&nbsp;000 mieszkańców w&nbsp;1720 roku rośnie do 200&nbsp;000 w&nbsp;1850 roku. Rewolucja przemysłowa, rozkwitający handel, nadchodząca produkcja masowa i… coraz silniejsza postawa konsumpcyjna, przejawiająca się choćby rosnącym zapotrzebowaniem na jakikolwiek powiew luksusu. Przy Bride Street mieścił się w&nbsp;tych czasach niewielki sklepik rodzinny, do którego wabił klientów aromat przywołujący na myśl egzotykę i&nbsp;ekscytujące podróże po tropikach, oferując nowinkę konsumpcyjną &ndash; pitną czekoladę. W&nbsp;głębi budynku znajdowała się fabryka. Tu właśnie budowała swoją pozycję finansową rodzina Cadbury.</p>

  <p class="x5-srodtytul1">KWAKIERSKIE IDEAŁY</p>

  <p class="xi">Rodzina Cadbury należała do Religijnego Towarzystwa Przyjaciół &ndash; członków tej organizacji powszechnie określa się jako kwakrów. Ruch kwakierski to jeden z&nbsp;najosobliwszych wytworów angielskiej reformacji. Kwakrzy z&nbsp;pogardą odnosili się do agresywnego kapitalizmu, wierząc głęboko w&nbsp;możliwość osadzenia go na zdrowych fundamentach etycznych. Przedsiębiorcy-kwakrzy byli przekonani, że tworzenie bogactwa wyłącznie dla zysku osobistego jest czymś niewłaściwym, a&nbsp;nad wartości materialne należy zawsze przedkładać wartości duchowe. Bogactwo należało nie tylko tworzyć dla dobra pracowników i&nbsp;społeczności, ale i&nbsp;traktować jako osobistą odpowiedzialność. Dla bogatego przedsiębiorcy-kwakra wpadnięcie w&nbsp;długi przez lekkomyślność oznaczało prawdziwą hańbę. Niezwykłą wagę miało dane słowo i&nbsp;rzetelność, reklama zaś uważana była za nieuczciwość, albowiem o&nbsp;przewadze konkurencyjnej produktu miała stanowić jego wysoka jakość, a&nbsp;nie przekaz marketingowy. Wiele rodów kwakierskich właśnie dzięki żelaznym zasadom etycznym odnosiło sukces, choć &ndash; już osiągnięty &ndash; często powodował on odchodzenie od purytańskich ideałów. Do kwakrów należały m.in. rody Barclays, Darby czy Lloyds. Wśród kwakrów próbujących szczęścia w&nbsp;biznesie był też Richard Tapper Cadbury, który rozwijał sklepik sukienniczy.</p>

  <p class="x5-srodtytul1">CADBURY I&nbsp;KAKAOWIEC</p>

  <p class="xi">Richarda Cadbury’ego wspierali w&nbsp;jego pracy synowie. Na polecenie ojca, trzeci z&nbsp;nich, John, na początku XIX wieku pojechał do Londynu. Już wtedy tropikalne owoce kakaowca, pochodzące z&nbsp;Ameryki Łacińskiej, przyciągały uwagę handlowców brytyjskich. John miał za zadanie zbadać, jakie kryją możliwości. Odwiedził bazar przy Mincing Lane, na którym można było kupić towary z&nbsp;całego świata. Zobaczył tam, jak kształtują się ceny egzotycznych nasion i&nbsp;innych artykułów spożywczych. Ponadto pracował w&nbsp;herbaciarni Sanderson Fox and Company oraz w&nbsp;warsztatach Brytyjskiej Kompanii Wschodnioindyjskiej. Pośredniczył w&nbsp;handlu nasionami, kawą i&nbsp;kakao, co pozwoliło mu pozyskać wiele informacji handlowych. W&nbsp;1824 roku wrócił do Birmingham i&nbsp;otworzył kawiarnię z&nbsp;kawą, herbatą oraz najbardziej pożywnym napojem śniadaniowym, który przygotowywał osobiście z&nbsp;nasion kakaowca.</p>

  <p class="x5-txt">Po wejściu klienci zaskakiwani byli egzotycznym klimatem Orientu, m.in. chińskimi wazami czy figurkami rodem z&nbsp;Azji. Jednakże, szczerze mówiąc, ówczesna czekolada nie należała do szczególnie atrakcyjnych. Nie istniała wówczas prosta metoda na oddzielenie tłuszczu, który stanowi 50% zawartości nasion. Dlatego ta brzydko wyglądająca masa zbierała się na powierzchni podawanych klientom naczyń. Wydawało się, że to nie przeszkadza klientom, którzy nad wyrafinowanie napoju przedkładali możliwość korzystania z&nbsp;nowinki. Biznes nie przynosił spektakularnych dochodów, ale dzięki żelaznym zasadom i&nbsp;oszczędnościom John już w&nbsp;1831 roku produkował czekoladę na większą skalę, wykorzystując maszynę parową do procesu pieczenia i&nbsp;tłoczenia nasion kakaowca. Po wielu eksperymentach z&nbsp;ziarnami, wprowadzał na rynek różne produkty: proszek, płatki, ciastka. Mieszając ziarna z&nbsp;innymi składnikami, które absorbowały tłuszcz, udawało mu się tworzyć „smaki” &ndash; ziemniaczany, sago czy melasy.</p>

  <p class="x5-srodtytul1">CZEKOLADA I&nbsp;WALKA Z&nbsp;ALKOHOLIZMEM</p>

  <p class="xi">Jako odpowiedzialny i&nbsp;samowystarczalny finansowo młody człowiek, John mógł założyć rodzinę. W&nbsp;1832 roku ożenił się z&nbsp;Candią Barrow, którą poznał na spotkaniu kwakrów. Swoich synów, George’a, Johna i&nbsp;Richarda, wychowywali zgodnie z&nbsp;purytańskimi ideałami &ndash; bez luksusu, za to w&nbsp;znacznej dyscyplinie i&nbsp;samodoskonaleniu, bez pobłażania dla drobnych słabostek, w&nbsp;zgodzie z&nbsp;tradycjami rodzinnymi. Chłopcy od najmłodszych lat obserwowali walkę Johna i&nbsp;Candii z&nbsp;panoszącym się alkoholizmem. W&nbsp;Birmingham, w&nbsp;pubach serwujących gin i&nbsp;piwo, popularny był zwodniczy slogan: „Upij się za pensa. Upij się do nieprzytomności za dwa”. Ponieważ obowiązkiem kwakrów było dbać o&nbsp;społeczeństwo, w&nbsp;1834 roku John publicznie oświadczył, że jest abstynentem i&nbsp;promował picie czekolady zamiast alkoholu.</p>

  <p class="x5-txt">Na nieszczęście dla państwa Cadbury, w&nbsp;latach 40. XIX wieku sprzedaż produktów z&nbsp;kakaowca zaczęła spadać. W&nbsp;1845 roku przywleczona ze Stanów Zjednoczonych do Irlandii choroba ziemniaków zniszczyła zbiory i&nbsp;doprowadziła do masowego głodu i&nbsp;chorób. Rosnące bezrobocie oraz ceny produktów spożywczych sprawiły, że ludzie odwrócili się od konsumpcji dóbr luksusowych, w&nbsp;tym czekolady. Pomimo oficjalnego uznania, jakim obdarzyła sklepik królowa Wiktoria, firma wciąż zmagała się z&nbsp;problemami finansowymi. Na rodzinę spadły też problemy osobiste&nbsp;&ndash; Candia przez kilka lat zmagała się z&nbsp;nieznaną chorobą płuc i&nbsp;zmarła. Jej cierpienie i&nbsp;śmierć załamały Johna. Zaczął chorować na artretyzm, miał mniej sił i&nbsp;znacznie zmalał jego zapał do prowadzenia firmy. W&nbsp;1861 roku firma Cadbury stanęła na krawędzi bankructwa.</p>

  <p class="x5-srodtytul1">TRZECIE POKOLENIE PRZEDSIĘBIORCÓW CADBURY</p>

  <p class="xi">Synowie Johna, trzecia generacja rodu Cadbury, 25-letni Richard i&nbsp;23-letni George od jakiegoś czasu wspierali biznes ojca. W&nbsp;trudnym 1861 roku George właśnie zakończył praktyki w&nbsp;sklepie spożywczym należącym do Josepha Rowntree. Obaj wraz z&nbsp;ojcem rozważali zamknięcie podupadającego biznesu. Jak stwierdzili, jedyną nadzieją był dla nich przełomowy pomysł. Zaczęli eksperymentować, wypuszczając na rynek napój czekoladowy Iceland Moss. Niestety, do końca 1861 roku przedsiębiorstwo zanotowało stratę 451 funtów. Bracia nie poddali się, ale&nbsp;tym razem postawili także na głęboką redukcję kosztów, zaczynając od swoich potrzeb. Pozbawili się podstawowych angielskich przyjemności: picia herbaty i&nbsp;lektury porannej gazety. Każdy dzień zaczynał się dla nich o&nbsp;6 rano i&nbsp;kończył późną nocą, kolacją składającą się z&nbsp;chleba i&nbsp;masła. Dzień pracy zaczynali od rozmów o&nbsp;rodzinach i&nbsp;Biblii oraz od edukacji i&nbsp;dożywiania pracowników&nbsp;&ndash; ci, którzy się nie spóźniali, mogli liczyć na darmowe śniadanie, składające się z&nbsp;mleka i&nbsp;bułeczek. Podział pracy był jasny &ndash; George zajmuje się produkcją i&nbsp;rozwojem, a&nbsp;Richard sprzedażą.</p>

  <p class="x5-txt">W&nbsp;okolicy świąt Bożego Narodzenia 1862 okazało się, że roczna strata wynosi 608 funtów. Nie było dobrze, a&nbsp;sytuacja rodzinna zmieniała się, ponieważ żona Richarda, Eliza, spodziewała się dziecka. Bracia byli bliscy decyzji, by zamknąć nierentowną firmę. Po wielu nocnych naradach George i&nbsp;Richard zdecydowali się spróbować jeszcze raz. W&nbsp;końcu biznes nie stanowił dla nich środka na zarabianie pieniędzy, a&nbsp;sposób na życie i&nbsp;kwakierskie zobowiązanie wobec pracowników.</p>

  <p class="x5-srodtytul1">DESPERACJA RATUJE FIRMĘ</p>

  <p class="xi">Bracia Cadbury obserwowali więc rynek. Znali oczywiście perfekcyjnie odtłuszczoną czekoladę holenderską oraz tabliczki czekolady Fry’ów. Choć wiedzieli, w&nbsp;którym kierunku należy pójść, nie mieli ani know-how technologicznego, ani pieniędzy, żeby poprawiać jakość swojej oferty. Z&nbsp;biznesu ojca zostały jedynie zaskórniaki, niewiele ponad 1000 funtów. Bracia postanowili zakończyć biznes &ndash; Richard miał perspektywy, by zostać mierniczym, a&nbsp;George plantatorem herbaty. Tak się jednak nie stało. George Cadbury postanowił zaryzykować jeszcze jeden, ostatni raz. Uparty kwakier uważał, że dopóki nie popadli w&nbsp;długi i&nbsp;nie narażają się na śmieszność w&nbsp;społeczeństwie z&nbsp;powodu bankructwa, dopóty warto podejmować ryzyko.</p>

  <p class="x5-txt">Zaintrygowany postacią van Houtena, George gromadził informacje na jego temat. Im więcej George dowiadywał się o&nbsp;nim, jego fabryce wykorzystującej silnik parowy oraz produktach, który popularnością i&nbsp;jakością przewyższały wyroby konkurencyjne, tym bardziej był przekonany, że Holender jest w&nbsp;posiadaniu jakiejś tajemnicy. Zgłębiając temat dowiedział się, że Konrad van Houten i&nbsp;jego ojciec Casparus pracowali 30 lat wcześniej nad maszyną, która miała poprawić smak czekolady. Ich wynalazek był absolutną tajemnicą i&nbsp;nikt go nie znał, nawet rodzina Fry’ów. George wpadł wtedy na iście desperacki pomysł. Udał się do Amsterdamu w&nbsp;Holandii. Nie znając nawet słowa w&nbsp;języku van Houtena, porozumiewając się na migi i&nbsp;za pomocą słownika, przekonał czekoladowego innowatora do sprzedaży wiernej kopii urządzenia za ostatnie 1000 funtów, jakie rodzina Cadbury posiadała. Po wszystkich trudach transportu żelaznego kolosa do Birmingham, firma Cadbury rozpoczęła nowy rozdział. W&nbsp;1866 roku firma zaprezentowała kakao w&nbsp;proszku, nazywane Esencją Cadbury. Pojawił się jednak problem, gdyż produkt ten był najdroższy na rynku i&nbsp;zainteresowanie nim było niewielkie. Wydawało się wtedy, że to już ostateczna klęska i&nbsp;koniec firmy jest bliski. Ponownie działając pod presją, bracia Cadbury postanowili chwycić się tym razem już naprawdę ostatniej deski ratunku. Zdecydowali się wykorzystać nowinkę połowy XIX wieku, choć była powszechnie pogardzana przez kwakrów &ndash; reklamę.</p>

  <p class="x5-srodtytul1">REKLAMA WINDUJE SPRZEDAŻ CZEKOLADY</p>

  <p class="xi">Dla konkurencji, rodzin Fry’ów czy Rowntree, reklama była podejrzaną działalnością, wiązała się z&nbsp;brakiem poszanowania zasad i&nbsp;obłudą. Bracia Cadbury początkowo zdecydowali się odwiedzać lekarzy w&nbsp;Londynie, w&nbsp;celach promocyjnych oferując im próbkę produktu. Dzięki takiej strategii prasa, m.in. „British Medical Journal”, zachwalała Esencję Cadbury jako najbardziej pożywny i&nbsp;obudowujący siły napój na rynku. Bracia Cadbury ponadto wykorzystali nadarzającą się okazję, aby pokazać firmę jako jedyne przedsiębiorstwo produkujące czystą czekoladę. George Cadbury zaproponował &ndash; a&nbsp;w&nbsp;tamtych czasach była to absolutna rewolucja &ndash; aby informować na opakowaniach o&nbsp;składzie produktu. „Absolutnie czyste, a&nbsp;zatem najlepsze” &ndash; tak brzmiał slogan Cadbury.</p>

  <p class="x5-txt">To, co zrobili bracia Cadbury, dziś nazwalibyśmy rebrandingiem całej firmy oraz produktu, do tego przeprowadzonym z&nbsp;sukcesem. Bardzo szybko Esencja Cadbury zaczęła być synonimem czystości czekolady i&nbsp;zaczęła dynamicznie zdobywać rynek. Wkrótce Cadbury zdołało wykorzystać pomysł Fry’ów na suchą czekoladę, polegający na połączeniu sproszkowanej czekolady z&nbsp;roztopionym masłem kakaowym. Na rynku pojawiła się bombonierka z&nbsp;czekoladkami i&nbsp;obrazkiem, na którym dziewczynka, córka Richarda, Jessica, tuliła kotka. Przekaz marketingowy był aż nadto oczywisty. Zaczynał się czekoladowy boom.</p>

  <p class="x5-srodtytul1">SKUTECZNI LOBBYŚCI</p>

  <p class="xi">W&nbsp;Europie i&nbsp;w&nbsp;Ameryce narastający popyt na czekoladę sprawił, że pojawili się oszuści dodający mąkę, krochmal, zmielony suchy groch lub wręcz szkodliwe substancje, takie jak opiłki żelaza, startą cegłówkę czy pył ceglany. Pisał o&nbsp;tym m.in. dr&nbsp;Arthur Hassal na łamach pisma „Lancet” w&nbsp;1850&nbsp;roku. Niedługo potem rząd powołał komisję do zbadania procederu zanieczyszczania czekolady. Bracia Cadbury wykorzystali okazję, udanie lobbując w&nbsp;rządzie brytyjskim na rzecz kontroli jakości produktów. Próbowali doprowadzić do uchwalenia regulacji, wedle której nazwa „czekolada” będzie zarezerwowana wyłącznie dla czystej czekolady. A&nbsp;najczystszą, dzięki maszynie van Houtena, posiadała rodzina Cadbury. Protest wszystkich innych producentów tylko zwiększał popularność produktów Cadbury. Ostatnie słowo należało do braci, ponieważ w&nbsp;1872 roku rząd uchwalił ustawę o&nbsp;Fałszowaniu Artykułów Spożywczych, nakazując podawanie składu na opakowaniu produktów. Tym, którzy nie stosowali się do uchwalonych regulacji, groziła wysoka kara. Wkrótce policja, przesłuchując świadków i&nbsp;zbierając dowody dystrybucji fałszywej czekolady, dotarła do producentów oferujących zanieczyszczone produkty. Na gorącym uczynku zostały przyłapane dwie firmy: biznes Taylorów oraz firma Dunn i&nbsp;Hewett z&nbsp;Pentonville.</p>

  <p class="x5-srodtytul1">CZEKOLADOWA RYWALIZACJA</p>

  <p class="xi">Mimo osiągnięć braci Cadbury pozycja rodziny Fry’ów, jako lidera na rynku, pozostawała jednak niezachwiana. Ich sprzedaż była tak szeroka, że przestało ich interesować nieustanne ulepszanie własnych produktów. Francis Fry, szef firmy, zajął się realizowaniem marzenia o&nbsp;tłumaczeniu Biblii.</p>

  <p class="x5-srodtytul1">ROWNTREE OKOPUJE SIĘ</p>

  <p class="xi">W&nbsp;tym samym czasie Joseph Rowntree, obserwując sukces Esencji Cadbury, zaczął dyskretnie podpytywać, gdzie można nabyć maszynę, która przygotuje czystą czekoladę. Zdecydował się też na małe szpiegostwo przemysłowe, zamieszczając w&nbsp;marcu 1872 roku anonimowe ogłoszenia w&nbsp;prasie: „Poszukuję jak najszybciej osób potrafiących wytwarzać czekoladę. Brygadzistę rozumiejącego proces wytwarzania czekolady oraz kilku pracowników mających doświadczenie przy jej przygotowaniu”. W&nbsp;ten sposób kwakier brzydzący się reklamą, która wprowadza ludzi w&nbsp;błąd, wszedł w&nbsp;posiadanie przepisów Taylorów, Fry’ów i&nbsp;Cadburych. Na stałe zatrudnił też Jamesa Frencha, jednego z&nbsp;głównych brygadzistów Taylorów. Niedługo potem cała fabryka czekolady Taylorów spłonęła. Choć straty zostały pokryte przez ubezpieczenie, bracia Taylorowie wypadli z&nbsp;gry na rynku czekoladowym.</p>

  <p class="x5-srodtytul1">CZEKOLADOWE MIASTECZKO</p>

  <p class="xi">Kiedy firma Cadbury zaczęła się liczyć w&nbsp;Albionie, bracia George i&nbsp;Richard zdecydowali się przenieść siedzibę firmy do specjalnie przygotowanego minimiasteczka, zwanego Bournville, mieszczącego się pod Birmingham. Wznoszono tam domy specjalnie dla pracowników fabryki. Zatrudnieni lekarze i&nbsp;pielęgniarki czuwali nad kondycją pracowników, a&nbsp;darmowe suplementy witaminowe, wstęp na basen czy zajęcia gimnastyczne stały się wartościami dodanymi pracy dla rodziny Cadbury. Wkrótce jednak firma musiała zmierzyć się z&nbsp;poważnym wyzwaniem &ndash; dorównaniem rywalowi, którego pomysłowości zawdzięczała obecną pozycje.</p>

  <p class="x5-srodtytul1">VAN HOUTEN ZNÓW ROZDAJE KARTY</p>

  <p class="xi">Van Houten uzyskał przewagę nad Cadbury, ponieważ właśnie wdrożył kolejną innowację &ndash; alkalizację. Aby osiągnąć idealny napój, van Houten poddał go działaniu soli alkalicznych, takich jak węglan potasu czy węglan sodu. Zabieg ten wzmacniał zdolność mieszania się proszku z&nbsp;ciepłą wodą. Dzięki temu od ok.&nbsp;1870 roku van Houten oferował czekoladę o&nbsp;ciemniejszym kolorze i&nbsp;łagodniejszym zapachu, za to smaczniejszą. Bracia Cadbury próbowali, poprzez zalecenia lekarzy brytyjskich, zniechęcać ludzi do kupowania tak wytworzonej czekolady, zarzucając Holendrowi, że jego produkt nie jest ani zdrowy, ani czysty. Koniec końców, musieli się jednak ugiąć, zaadaptować innowacje van Houtena i&nbsp;dostosować do zmieniającego się rynku. Tymczasem przyszło kolejne wyzwanie, tym razem ze Szwajcarii.</p>

  <p class="x5-srodtytul1">CZAS SZWAJCARÓW</p>

  <p class="xi">W&nbsp;1826 roku Philippe Suchard otworzył fabrykę czekolady Chocolat Suchard w&nbsp;Serrières. Dzięki zaporze na rzece użył on energii wodnej do mielenia ziaren kakaowca, więc jego produkty były stosunkowo tanie, za to najwyższej jakości. Były jednak nieznane poza Szwajcarią i&nbsp;to nie ich obawiali się angielscy cukiernicy. Głównym zagrożeniem stał się amator czekolady Daniel Peter. Ten młody przedsiębiorca, zamieszkały w&nbsp;Vevey i&nbsp;działający w&nbsp;branży produkcji świeczek, w&nbsp;połowie XIX wieku doszedł do wniosku, że wobec rozwoju technologii lamp naftowych świeczki po prostu nie mają przyszłości. Pomoc w&nbsp;zmianie życiowej drogi zawodowej przyniosło mu życie osobiste. Kiedy zakochał się w&nbsp;Fanny Cailler, której ojciec był właścicielem fabryki czekolady, zainteresował się tematem głębiej, dochodząc do wniosku, że czekolada ma potencjał i&nbsp;w&nbsp;ciągu kilkunastu następnych lat może być tak popularna jak kawa. 30 września 1867 roku Fanny Peter urodziła dziecko i&nbsp;Peterowie stanęli przed dużym problemem &ndash; córeczka nie chciała jeść naturalnego pokarmu. Peter zdecydował się poprosić o&nbsp;pomoc nietypowego sąsiada, wyjątkowo utalentowanego indywidualistę i&nbsp;wszechstronnego przedsiębiorcę, zajmującego się produktami spożywczymi. Był nim niemiecki wynalazca Henri Nestlé, który od 20 lat badał m.in. dietę małych dzieci. Śmiertelność noworodków była w&nbsp;tym czasie olbrzymia, toteż Nestlé pracował nad uniwersalnym pokarmem, opartym na mleku, który mógłby być podawany dzieciom. Mleko jednak jełczało równie szybko, co upadały kolejne pomysły Nestlégo. W&nbsp;1867 roku nastąpił przełom i&nbsp;dzięki metodzie odparowywania, Nestlé wynalazł technologię produkcji mleka w&nbsp;proszku. Wraz z&nbsp;wizytą Daniela Petera zyskał niezwykłą okazję przetestowania produktu. Dziecko z&nbsp;ochotą zaczęło przyjmować pokarm, wieść o&nbsp;cudzie rozpowszechniła się po mieście, a&nbsp;Nestlé i&nbsp;Peter zostali przyjaciółmi. Wtedy też powstał pomysł, by wymieszać kakao z&nbsp;mlekiem w&nbsp;proszku. Stąd wzięła się znana do dziś i&nbsp;powszechnie lubiana czekolada mleczna.</p>

  <p class="x5-srodtytul1">KRĘTA DROGA MLECZNEJ CZEKOLADY</p>

  <p class="xi">Wymyślenie mieszanki kakao i&nbsp;mleka w&nbsp;proszku brzmi dziś jak pomysł genialny w&nbsp;swej prostocie, ale Danielowi Peterowi zajęło to kilka lat. Mleko i&nbsp;jego pochodne jełczały, a&nbsp;efekty długo były niezadowalające. Peter wyprodukował pierwszą czekoladę mleczną dopiero w&nbsp;1875 roku. Nazwał ją Chocolats au Lait Gala Peter. Mimo sukcesu i&nbsp;srebrnej odznaki dla wspaniałej innowacji na międzynarodowych targach w&nbsp;Paryżu w&nbsp;1878 roku, okazało się, że Peter nie jest w&nbsp;stanie zapewnić powtarzalnej jakości. Kiedy bezskutecznie poszukiwał receptury, Henri Nestlé budował firmę, która w&nbsp;1874 roku sprzedawała pół miliona puszek z&nbsp;mlekiem na pięciu kontynentach. W&nbsp;1875 roku Nestlé podjął decyzję o&nbsp;sprzedaży całej firmy za milion franków szwajcarskich wraz z&nbsp;prawem do korzystania z&nbsp;symbolu-nazwiska Nestlé. Daniel Peter dopiął swego ponad 10 lat później i&nbsp;w&nbsp;1886 roku stworzył powtarzalną serię mlecznej czekolady.</p>

  <p class="x5-srodtytul1">LINDT I&nbsp;SZWAJCARSKA POTĘGA</p>

  <p class="xi">O&nbsp;angielskie serca i&nbsp;podniebienia walczyła też skutecznie inna firma. W&nbsp;1879 roku Rodolphe Lindt, cukiernik z&nbsp;Berna, wynalazł konchę, czyli urządzenie mieszające składniki w&nbsp;taki sposób, by zniknął cierpki smak, a&nbsp;masa nabrała aksamitnej konsystencji. Taka czekolada mogła &ndash; dosłownie &ndash; rozpływać się w&nbsp;ustach. Wcześniej czekolada w&nbsp;formie stałej była gruboziarnista, lecz&nbsp;dzięki konsze zyskała na delikatności. Konchowanie to mieszanie i&nbsp;rozchlapywanie czekolady przez maszynę w&nbsp;taki sposób, żeby spływała ona nieustannie do środka maszyny, zachowując jednocześnie wysoką temperaturę. Ponad 70 godzin konchowania daje wyborną czekoladę. Lindt wprowadził więc na rynek doskonałą Chocolat Fondant, a&nbsp;do tajemnicy swego wynalazku nie dopuszczał niemal nikogo. Jako przedsiębiorca, nie umiał jednak zdecydowanie wykorzystać swego odkrycia, cierpiał też na brak kapitału. Prowadził więc negocjacje m.in. z&nbsp;działającą od 1864 roku firmą Jeana Toblera, która w&nbsp;przyszłości zasłynie produkowaną w&nbsp;Szwajcarii czekolady Toblerone. Ostatecznie zdecydował się jednak na połączenie sił z&nbsp;Johanem Rudolfem Sprünglim, sprzedając swój sekret za 1,5 miliona franków szwajcarskich. W&nbsp;ten sposób powstała firma Lindt &amp; Sprüngli, której dyrektorem został Rodolphe Lindt. Konkurencja w&nbsp;Szwajcarii, podobnie jak miłość do czekolady, była olbrzymia &ndash; w&nbsp;1901 roku, 17 lat po śmierci Philippe’a&nbsp;Sucharda, jego firmie udało się wyprodukować słynną czekoladę <span class="em">Milka</span>, która odniosła olbrzymi sukces.</p>

  <p class="x5-srodtytul1">RÓWNOWAGA SZWAJCARSKO-BRYTYJSKA</p>

  <p class="xi">Brytyjscy producenci mieli świadomość przewagi technologicznej szwajcarskich producentów czekolady, ale nie spędzało im to snu z&nbsp;powiek. Na przełomie wieków ceny ziaren kakaowca zaczęły spadać, a&nbsp;czekolada i&nbsp;jej pochodne tanieć. Rosnące w&nbsp;siłę angielskie imperia biznesowe eksportowały czekoladę na cały świat. Roczne przychody ze sprzedaży rodziny Fry’ów w&nbsp;1895 roku wynosiły 932&nbsp;000 funtów, Cadbury zarabiało w&nbsp;tym czasie 706&nbsp;000 funtów. Obie firmy należały do największych pracodawców brytyjskich, zatrudniając łącznie prawie 7000 osób. Aby zapewnić stałą sprzedaż i&nbsp;utrzymać marżę sklepową, Joseph Rowntree, który w&nbsp;1885 roku wyposażył swoją fabrykę w&nbsp;maszynę van Houtena, zaproponował firmom Fry i&nbsp;Cadbury, aby cena była zawarta na opakowaniu, tak aby detaliści nie mogli nią manewrować. Rynek brytyjski był już podzielony, więc naturalnym miejscem ekspansji stały się inne kontynenty. Naturalnym miejscem promocji firm angielskich wydawały się Stany Zjednoczone. Brytyjscy cukiernicy się jednak spóźnili.</p>

  <p class="x5-srodtytul1">AMERYKO, NADCHODZIMY! ZA PÓŹNO…</p>

  <p class="xi">Kiedy Brytyjczycy dotarli ze swymi produktami do Nowego Świata, świetnie miało się miasto-fabryka Hershey. To pokazuje dynamizm i&nbsp;skuteczność firm amerykańskich, bo czekoladowe imperium Miltona Hersheya, zwanego Henrym Fordem wytwórców czekolady, powstało dość późno. Dzięki darowiźnie od ciotki udało mu się otworzyć firmę produkującą karmelki w&nbsp;Lancaster. W&nbsp;1893 roku wraz z&nbsp;kuzynem Frankiem odwiedził Światową Wystawę Kolumbijską w&nbsp;Chicago. Był jednym z&nbsp;27 milionów ludzi, którzy chcieli zobaczyć największe cuda techniki końca XIX wieku. Uwagę młodego Miltona przykuła jedna, jedyna maszyneria, należąca do firmy J.M.&nbsp;Lehmanna z&nbsp;Drezna, a&nbsp;prezentująca sposób produkcji czekolady. Kilkadziesiąt lat wcześniej dokładnie to samo przedsiębiorstwo pomogło Konradowi van Houtenowi ulepszyć prasę do odtłuszczania kakao. Milton stał jak wryty przed fabryką czekolady w&nbsp;miniaturze. Gdy odzyskał głos, rzekł do kuzyna: „Frank, będę robił czekoladę”. Po zamknięciu wystawy bez wahania kupił maszynę. Nie wiedząc wiele o&nbsp;produkcji czekolady, wybrał się do Europy. Odwiedził liczne fabryki w&nbsp;Holandii, Szwajcarii i&nbsp;Anglii, w&nbsp;tym także Bournville. Bardzo przypadło mu do gustu, postanowił więc pójść w&nbsp;ślady rodziny Cadbury i&nbsp;zbudować własne. Tak oto, w&nbsp;1906 roku, powstało Hershey, miasto produkujące czekoladę.</p>

  <p class="x5-srodtytul">DZIEL I&nbsp;RZĄDŹ, CZYLI CZEKOLADOWE IMPERIUM</p>

  <p class="xi">Najwięksi amerykańscy gracze mieli się dopiero pojawić. W&nbsp;1911 roku Frank Mars założył w&nbsp;stanie Waszyngton w&nbsp;Tacoma firmę produkującą batony, której przyszłe produkty &ndash; Milky Way i&nbsp;Snickers &ndash; podbiły serca, a&nbsp;raczej podniebienia konsumentów. Tymczasem w&nbsp;Europie, podupadająca firma Fry została w&nbsp;końcu przejęta przez Cadbury. Największym graczem na skalę światową stał się Kanadyjczyk niemieckiego pochodzenia James L.&nbsp;Kraft, który zaczął w&nbsp;1903 roku od sprzedaży hurtowej &ndash; najpierw sera, a&nbsp;potem lodów. Działalność hurtowa i&nbsp;detaliczna na rynku spożywczym okazała się strzałem w&nbsp;dziesiątkę. Dziś Kraft jest właścicielem tak znanych firm jak Cadbury, Milka, Toblerone czy Prince Polo. Samo Cadbury było warte w&nbsp;momencie przejęcia ok.&nbsp;19 miliardów dolarów. W&nbsp;2010 roku do koncernu Kraft należała też polska firma E.Wedel, pierwsza krajowa fabryka czekolady. Jednak Komisja Europejska, nie chcąc dopuścić do zmonopolizowania przez Kraft rynku czekolad w&nbsp;Polsce, nakazała odsprzedać Wedla. Obecnie właścicielem Wedla jest japoński koncern wielobranżowy Lotte Group.</p>

  <p class="x5-txt">Jak widać, czekoladowy biznes jest warty miliardy na całym świecie. Pewnie dlatego Roald Dahl, brytyjski pisarz, scenarzysta i&nbsp;publicysta, który zasłynął książką dla dzieci <span class="em">Charlie i&nbsp;fabryka czekolady, </span>pisał: „Gdybym był dyrektorem szkoły, pozbyłbym się nauczyciela historii i&nbsp;zastąpiłbym go nauczycielem czekolady; moi uczniowie uczyliby się choć jednej rzeczy, która ich wszystkich dotyczy”.</p>
</div>


<div class="title-page" id="calibre_link-10">
  <h1 class="calibre5"><a href="#calibre_link-2" class="calibre2">JAKOŚĆ </a><br class="calibre4" /><a href="#calibre_link-2" class="calibre2">WAŻNIEJSZA</a><br class="calibre4" /><a href="#calibre_link-2" class="calibre2">NIŻ </a><br class="calibre4" /><a href="#calibre_link-2" class="calibre2">CENA,</a><br class="calibre4" /><br class="calibre4" /><a href="#calibre_link-2" class="calibre2"> CZYLI </a><br class="calibre4" /><a href="#calibre_link-2" class="calibre2"><span class="m-srednia"> O&nbsp;SUKCESIE </span></a><br class="calibre4" /><a href="#calibre_link-2" class="calibre2"><span class="marka">PRZETWÓRCY<br class="calibre6" />ŻYWNOŚCI</span></a></h1>
</div>


<div class="title-page" id="calibre_link-26">
  <p class="x5-txt" id="calibre_link-59">&nbsp;</p>

  <p class="y">Dziś przetwarzana żywność opracowywana jest w&nbsp;laboratoriach przemysłu spożywczego, a&nbsp;na straży jej jakości stoją prawo i&nbsp;skomplikowane, skrupulatnie przestrzegane i&nbsp;kontrolowane procedury produkcji. Ponad 100 lat temu przetworzone jedzenie kojarzyło się z&nbsp;niepewnością, a&nbsp;wręcz zagrożeniem dla zdrowia. Było tak do czasu, gdy potomek niemieckich imigrantów zastosował w&nbsp;produkcji przetwarzanej żywności protestanckie zasady prostoty, czystości i&nbsp;uczciwości. Nazywał się Heinz. Henry Heinz.</p>

  <p class="x4-wstepny-cytat"><span class="em">OBYWATELE USA SĄ W&nbsp;STANIE<br class="calibre4" /> PŁACIĆ ZA JAKOŚĆ.</span><br class="calibre4" /><span class="em">(…) DAJEMY IM JAKOŚĆ&nbsp;</span>&ndash;<br class="calibre4" /><span class="em">NAJLEPSZĄ JAKĄ MOGĄ<br class="calibre4" /> KUPIĆ ZA TE PIENIĄDZE.</span></p>

  <p class="t3">H.J.&nbsp;HEINZ</p>

  <p class="x4-wstepny-cytat1" id="calibre_link-60">(1844&ndash;1919)</p>
</div>


<div class="title-page" id="calibre_link-27">
  <p class="xi">Konserwowanie żywności jest starsze niż alfabet, ale zawsze odpowiadało na tę samą potrzebę &ndash; produkty można przechowywać, nie spiesząc się z&nbsp;ich konsumpcją, i&nbsp;dokonywać wyboru tego, co będziemy jeść. Dziś konserwacji żywności zawdzięczamy olbrzymią rozmaitość produktów na sklepowych półkach, gdzie w&nbsp;zamkniętych opakowaniach, gotowe do spożycia, mogą bardzo długo czekać na chętnych. Bez konserwacji nie byłoby wielu odnoszących sukcesy produktów. Dostępne w&nbsp;puszkach, mrożonkach, butelkach, kartonach i&nbsp;pudełkach, a&nbsp;także w&nbsp;produktach odwodnionych, towary są pełne substancji, które poprawiają zapach, kolor, konsystencję czy smak. Syntetyczne utleniacze, barwniki, emulgatory, konserwanty są powszechnie spożywane &ndash; choć niejednokrotnie kontrowersyjne. Dziś konserwacja to ponad 4000 dodatków, które przybierają enigmatyczne numery, często wraz ze złowrogą literą „E”. Chemia żywności pozostaje więc poza percepcją zwykłego konsumenta, który zwykle nie wgłębia się w&nbsp;detale jej przetwarzania. Jednak nie zawsze tak było.</p>

  <p class="x5-srodtytul">WIELKA HISTORIA KONSERWACJI ŻYWNOŚCI</p>

  <p class="xi">Tradycyjne techniki, do których należały suszenie na słońcu, konserwowanie mięsa oraz ryb przy użyciu soli lub owoców, m.in. za pomocą cukru, wędzenie, fermentacja, smażenie w&nbsp;tłuszczu lub kiszenie, były powszechnie dostępne i&nbsp;przez całe wieki nie uległy istotnym zmianom. Co więcej, były stosowane nieświadomie. Konserwując żywność, nie rozumiano, dlaczego się psuje. Sądzono, że dzieje się tak dlatego, że z&nbsp;martwej materii same z&nbsp;siebie powstają żywe organizmy. Samorództwo proponował już w&nbsp;starożytności Arystoteles, twierdząc w&nbsp;swojej pracy <span class="em">Zoologia. Historia Animalium</span>, że myszy powstają z&nbsp;brudnego siana, mszyce z&nbsp;rosy opadającej na rośliny, a&nbsp;pchły z&nbsp;gnijącej materii, muchy z&nbsp;mięsa. W&nbsp;XVII lekarz Jan Baptista van Helmont opisywał sposób na hodowanie myszy: butelkę napełnioną otrębami i&nbsp;starymi szmatami wystarczyło zostawić w&nbsp;ciemnej spiżarni! Faktyczni sprawcy psucia żywności, czyli drobnoustroje, przez całe wieki nie istniały w&nbsp;ludzkiej świadomości.</p>

  <p class="x5-srodtytul1">ZROZUMIEĆ DLACZEGO</p>

  <p class="xi">Pierwszy krok podważający te wierzenia uczynił w&nbsp;1668 roku włoski fizyk Francesco Redi, który przeprowadził osobliwe doświadczenie. Położył jeden kawałek mięsa w&nbsp;otwartym słoiku, a&nbsp;drugi &ndash; w&nbsp;słoiku przykrytym gęstą, drucianą siatką. Po pewnym czasie mięso w&nbsp;otwartym słoiku pokryło się larwami, w&nbsp;zakrytym pojemniku ich nie było &ndash; siatka uniemożliwiła złożenie jaj muchom. Pomimo odkrycia drobnoustrojów przez holenderskiego przyrodnika, pasjonata badań mikroskopowych, Antonie van Leeuwenhoecka, kontrowersje narastały. Rozpoczęto dyskusję na temat tajemniczej roli temperatury w&nbsp;procesie przygotowanie żywności. W&nbsp;XVIII wieku pracę nad rozjaśnieniem tematu podjęli angielski biolog John Needham i&nbsp;włoski fizjolog Lazzaro Spallanzani. Needham, zwolennik teorii samorództwa, zagotował wywar z&nbsp;baraniny. Gotowanie miało usunąć mikroorganizmy, które &ndash; jak podejrzewano &ndash; znajdowały się w&nbsp;mięsie. Wywar został przelany do otwartego naczynia, po pewnym czasie pojawiła się tam liczna kolonia drobnoustrojów, co zdaniem Needama, potwierdzało samorództwo. Spallanzani powtórzył eksperyment w&nbsp;1769 roku. Jednakże po godzinnym gotowaniu wywaru, zdecydował się przelać go do pojemnika, który potem szczelnie zamknął. Tym razem drobnoustroje nie pojawiły się. Needham i&nbsp;jego zwolennicy twierdzili, że na samorództwo nie pozwolił brak w&nbsp;zamkniętym słoiku niezbędnego do życia powietrza. Stopniowo zaczęła jednak przeważać teoria proponowana przez Lazzara Spallanzaniego, mówiąca, że gotowanie i&nbsp;hermetyczne pakowanie pożywienia zapobiega samorództwu drobnoustrojów. Odkrycie, co prawda nie bezpośrednio, spowodowało przełom w&nbsp;dziedzinie przetwórstwa żywności, jaki nastąpił na początku XIX wieku.</p>

  <p class="x5-srodtytul1">OD POTRZEB WOJSKA DO NOWEJ TECHNOLOGII</p>

  <p class="xi">Niezależnie od dyskusji naukowych, początki komercyjnego konserwowania żywności wiążą się, jak to często bywa, z&nbsp;potrzebami armii. Tym razem zaczęło się od wojsk Napoleona Bonaparte, które zmagały się z&nbsp;niedostatkiem pożywienia. Znane wówczas techniki konserwowania żywności często wymagały dużych nakładów pracy bądź czasu, do tego modyfikowały żywność tak, że traciła ona swoje naturalne własności, a&nbsp;poza tym, po prostu, nie zapewniały jej długowieczności. Dlatego Dyrektoriat rządzący Francją w&nbsp;latach 1795&ndash;1799 ogłosił publicznie, że wypłaci 12&nbsp;000 franków osobie, która zaprezentuje praktyczną metodę konserwowania żywności na potrzeby przemieszczającej się armii. Sam Bonaparte poparł ten konkurs, zapewne mając w&nbsp;pamięci bon mot swego wielkiego rywala. Sir Wellington Artur Wellesley, głównodowodzący armii brytyjskiej, powtarzał: „Armia maszeruje, póki nie ma pustego brzucha”. Po 14&nbsp;latach eksperymentów w&nbsp;konkursie zwyciężył niejaki Nicolas Appert i&nbsp;w&nbsp;1810 roku odebrał nagrodę. Zanim jednak do tego doszło, w&nbsp;jego życiu nastąpiły dramatyczne wydarzenia, które jednocześnie znacznie wpłynęły na kierunek jego eksperymentów.</p>

  <p class="x5-txt">Appert powrócił do Francji z&nbsp;Niemiec w&nbsp;1784 roku, tuż przed rewolucją francuską. Otworzył w&nbsp;Paryżu sklep z&nbsp;szyldem „La Renommée”. Kiedy wybuchła rewolucja, zaangażował się w&nbsp;nią, został nawet członkiem gwardii narodowej. 21 stycznia 1793 roku obserwował z&nbsp;bliska egzekucję Ludwika XVI.&nbsp;Jednocześnie, nie rzucając się nikomu w&nbsp;oczy, wciąż prowadził swój sklep. Radykalizacja nastrojów paryskiej ulicy i&nbsp;poszukiwanie wrogów społecznych sprawiły jednak, że Nicolas Appert trafił do więzienia. Gdy oczekiwał na wyrok, rewolucja francuska zmieniła swoje oblicze, a&nbsp;on sam został oczyszczony z&nbsp;zarzutów. Jednak 3 miesiące, które spędził w&nbsp;więzieniu, całkowicie odmieniły jego życie. Fatalnie karmiony, często nadpsutym jedzeniem, Appert wpadł na pomysł przetwarzania żywności. Po wyjściu z&nbsp;więzienia usłyszał o&nbsp;nagrodzie, więc porzucił ambicje polityczne, sprzedał sklep i&nbsp;zajął się poszukiwaniem sposobu konserwacji żywności. Dotarł do dyskusji Spallanzaniego i&nbsp;Needhama i&nbsp;ustalił, że przedłużyć termin przydatności żywności można poprzez dwie następujące po sobie czynności &ndash; podgrzanie jedzenia oraz niedopuszczenie powietrza. W&nbsp;tamtym czasie jedynymi naczyniami odpornymi na ciepło były szklane butelki i&nbsp;blaszane puszki. Appert zaczął eksperymenty. Podgotowane jedzenie umieszczał w&nbsp;szklanym naczyniu, zatykanym korkiem i&nbsp;wstawiał do wrzącej wody, usuwając powietrze. W&nbsp;ten sposób wynalazł stosowaną do dziś metodę konserwowania żywności, nazwaną na jego cześć apertyzacją i&nbsp;polegającą na długotrwałym gotowaniu. Appert potrafił przygotować kilkanaście rodzajów pożywienia, w&nbsp;tym konserwy rybne. Efekty jego pracy chwalili żołnierze Napoleona, których morale dzięki tej innowacji znów wzrosło, co dawało się odczuć poprzez sukcesy militarne armii. Przetwory Apperta znalazły też zastosowanie w&nbsp;innych ekspedycjach &ndash; docierały do Ameryki Południowej czy Azji, a&nbsp;nawet na biegun południowy, co zdarzyło się w&nbsp;trakcie wyprawy naukowej na pokładzie statku „L’Uranie”, kierowanej przez francuskiego odkrywcę Louisa de Freycineta, który udał się w&nbsp;rejs celem zbadania antarktycznej fauny i&nbsp;flory.</p>

  <p class="x5-srodtytul1">WITAJCIE, KONSERWY</p>

  <p class="xi">Nicolas Appert koniecznie chciał podzielić się swoją wiedzą. W&nbsp;1811 roku wydał podręcznik <span class="em">Sztuka konserwacji substancji roślinnych i&nbsp;zwierzęcych</span>, w&nbsp;której opisał, jak należy konserwować żywność. Niestety, nie tylko nie do końca rozumiał zasadę swego wynalazku, ale również nie zastrzegł praw do niego w&nbsp;formie patentu. W&nbsp;tym czasie patent na technikę Apperta w&nbsp;odniesieniu do pojemników ze szkła, ceramiki, cyny oraz innych metali otrzymał w&nbsp;Anglii, z&nbsp;rąk króla Jerzego III, Peter Durand (patent 3372). Techniczny projekt patentu to zwykła cylindryczna puszka, powstająca po zgięciu kawałka blachy w&nbsp;kształt cylindra i&nbsp;polutowaniu go oraz dolutowaniu spodu i&nbsp;góry. Po wypełnieniu konserwowaną żywnością, pozostaje otwór, który umożliwia ujście powietrza w&nbsp;trakcie gotowania. Peter Durand otwór ten zalutowywał, gdy puszka była jeszcze gorąca, tuż po przegotowaniu posiłku. W&nbsp;ten sposób na 60 lat przed Louisem Pasteurem, który naukowo wyjaśnił wpływ ciepła na drobnoustroje, zaprzeczając teorii samorództwa, wprowadzono do użycia sterylizację żywności w&nbsp;wysokiej temperaturze. Nicolas Appert przez całe życie doskonalił swoją metodę, jednak po wykorzystaniu grantu od rządu francuskiego wpadł w&nbsp;długi. Zmarł w&nbsp;nędzy w&nbsp;czerwcu 1841 roku.</p>

  <p class="x5-txt">Tymczasem Peter Durand, 2 lata po uzyskaniu patentu, sprzedał go za 1000 funtów brytyjskich (równowartość obecnych 80&nbsp;000 funtów) przedsiębiorcom Johnowi Hallowi i&nbsp;Bryanowi Donkinowi. W&nbsp;ten sposób powstała pierwsza fabryka konserw w&nbsp;Bermondsey, w&nbsp;południowym Londynie. Następnie Durand, z&nbsp;pieniędzmi w&nbsp;ręku, udał się do USA, gdzie w&nbsp;1818 roku zastrzegł swój pomysł. Sekret puszek trafił tam jednak wcześniej, za sprawą Ezry Daggetta, który współpracował w&nbsp;Anglii właśnie z&nbsp;Peterem Durandem. Mając kapitał, Daggett i&nbsp;jego zięć Thomas Kensett uruchomili produkcję przetworów z&nbsp;produktów takich jak ostrygi, homary, łososie oraz owoce, utrwalanych w&nbsp;szklanych butelkach przy zastosowaniu metody Apperta. W&nbsp;1825 otrzymali patent na usprawnione puszkowanie żywności, podpisany przez prezydenta Jamesa Monroego.</p>

  <p class="x5-srodtytul1">PRZYDATNE, ALE NIEATRAKCYJNE</p>

  <p class="xi">W&nbsp;ten sposób otworzył się nowy, atrakcyjny sektor dla przedsiębiorców &ndash; rynek żywności przetwarzanej. Konserwy w&nbsp;sklepach angielskich można było kupić już od 1830 roku, choć były wtedy jeszcze bardzo drogie, bo pojemniki produkowano i&nbsp;napełniano ręcznie. Wszystko zaczęło się zmieniać, gdy w&nbsp;1849 roku Henry Evans zmechanizował produkcję puszek. Zamiast 5 puszek, produkowanych ręcznie, w&nbsp;ciągu godziny można było wyprodukować 50&ndash;60 puszek. Był to znaczny wzrost wydajności, choć liczby te nadal są nikłe w&nbsp;porównaniu z&nbsp;dzisiejszymi maszynami, produkującymi 200&nbsp;000 puszek dziennie. W&nbsp;Ameryce konserwowane jedzenie było szczególnie atrakcyjne dla poszukiwaczy złota, zmierzających w&nbsp;głąb kontynentu, oraz dla wojska. Z&nbsp;ich punktu widzenia wadą puszek było to, że trudno było je otworzyć. Nie obywało się bez dłuta i&nbsp;młotka, a&nbsp;w&nbsp;okopach wojny secesyjnej popularnym narzędziem był bagnet. Otwieracz do konserw &ndash; wynalazek Williama W.&nbsp;Lymana &ndash; pojawił się dopiero w&nbsp;1871&nbsp;roku.</p>

  <p class="x5-txt">W&nbsp;1860 roku w&nbsp;USA sprzedawano prawie 5 milionów puszek. Przetworzona żywność była jednak mało popularna wśród tych, którzy nie musieli z&nbsp;niej korzystać &ndash; konserwy stanowiły wielką niewiadomą. Nie sposób było powiedzieć cokolwiek o&nbsp;zapachu czy wyglądzie ukrytego w&nbsp;nich jedzenia. Nie było napisów, etykiet ani listy składników. Jednak najpoważniejszy problem konserwowanej żywności (nie tylko puszkowanej) polegał na tym, że często była marnej jakości. Człowiekiem, który odkrył, że można zaoferować przetwory wysokiej jakości, był Henry J.&nbsp;Heinz. Wierzył on, że czystość, wywodząca się z&nbsp;protestanckich zasad religijnych, ma zastosowanie również w&nbsp;przypadku przetworzonego jedzenia.</p>

  <p class="x5-srodtytul">NIEMIECKA PRACOWITOŚĆ, PROTESTANCKA UCZCIWOŚĆ</p>

  <p class="xi">Rodzina Heinzów, podobnie jak inni imigranci z&nbsp;Niemiec, przybyła do Ameryki szukać szczęścia. Wielka fala emigracji sprawiła, że w&nbsp;latach 1840&ndash;1860 liczba mieszkańców USA wzrosła z&nbsp;17 do 31 milionów. Szczyt emigracji przypadł na 1848 rok, a&nbsp;głównym jej ośrodkiem był Pittsburg. W&nbsp;Europie mnóstwo osób rozpowszechniało historie na temat darmowej ziemi i&nbsp;możliwości, jakie czekają na imigrantów w&nbsp;Nowym Świecie. Charles Dickens, który przyjechał do Pittsburga w&nbsp;1842 roku, opisał miasto jako brzydkie i&nbsp;zadymione, z&nbsp;powodu nadmiernego użycia węgla. Liczyło ono wtedy 21&nbsp;000 mieszkańców.</p>

  <p class="x5-txt">Osiedlający się w&nbsp;Pittsburgu Niemcy bardzo dbali o&nbsp;kultywowanie swego języka i&nbsp;obyczajów. Przyświecała im idea samowystarczalności farmerów i&nbsp;rodzinnego gospodarstwa rolnego z&nbsp;trzodą, kurami, krowami, w&nbsp;którym dzieci pomagały od najmłodszych lat prowadzić gospodarstwo. Jako pierwsi przywieźli do USA nieznane tam wcześniej kalafior czy szparagi. Przyczynili się do modernizacji i&nbsp;rozszerzenia upraw chrzanu, kapusty, dyni czy rzepy. Zajadali się w&nbsp;szczególności kiszonymi ogórkami i&nbsp;kiszoną kapustą.</p>

  <p class="x5-txt">Wśród emigrantów byli Bawarczycy: John Henry Heinz, który osiedlił się Ameryce w&nbsp;1840 roku, w&nbsp;wieku lat 29, oraz Anna Schmidt, która pojawiła się w&nbsp;Pittsburgu w&nbsp;1843 roku. Pobrali się, a&nbsp;w&nbsp;1844 roku przyszło na świat pierwsze z&nbsp;ich ośmiorga dzieci, Henry J.&nbsp;Heinz, który miał nie tylko wpłynąć na wygląd rodzinnego miasta, ale też zmienić branżę żywnościową w&nbsp;całych Stanach Zjednoczonych.</p>

  <p class="x5-srodtytul1">BEZCENNE KORZENIE</p>

  <p class="xi">Heinz, będąc już w&nbsp;podeszłym wieku, wskazywał idealną rodzinę jako źródło swojego sukcesu: „Miałem uczciwego ojca i&nbsp;matkę przepełnioną chrześcijańskim duchem. Mogłem im zawsze zaufać. Matka zawsze potrafiła mnie zainspirować, ponieważ wiedziała, co i&nbsp;jak należy powiedzieć”. Ojciec pracował kilka kilometrów od Pittsburga, w&nbsp;cegielni w&nbsp;Sharpsburgu. Chętnie zatrudniano tam Niemców i&nbsp;głównie z&nbsp;nich składała się lokalna społeczność. Matka była głęboko wierząca i&nbsp;zaangażowana w&nbsp;działalność lokalną. Na co dzień zajmowała się &ndash; poza wychowywaniem dzieci &ndash; głównie ogrodem, który żywił całą rodzinę. Uprawiała chrzan, ziemniaki, rzepę, marchewkę, kalafior. Zaczęła też uprawiać wywodzące się z&nbsp;Ameryki Południowej pomidory, choć wiele osób pochodzenia europejskiego uważało je za trujące. Powoli jednak zaczęły zyskiwać popularność.</p>

  <p class="x5-txt">Henry był dzieckiem ciekawym świata, bystrym i&nbsp;uważnym, a&nbsp;nade wszystko &ndash; pracowitym. 10 grudnia 1851 zainteresowało go nietypowe wydarzenie &ndash; miał okazję obserwować pierwszy w&nbsp;historii pociąg, który przybył do Pittsburga z&nbsp;Filadelfii. Od tego momentu podróż pomiędzy tymi miastami trwała ledwie 15 godzin, zamiast 3 dni żeglugi Kanałem. Na stacji wśród tłumu ludzi witających pierwszy pociąg znajdował się również młody Andrew Carnegie, przyszły magnat stalowy. Obaj &ndash; choć Henry miał wtedy zaledwie 7 lat &ndash; przeczuwali, jak bardzo kolej zmieni oblicze ich świata.</p>

  <p class="x5-srodtytul">OD DZIECKA WŚRÓD WARZYW</p>

  <p class="xi">Mając zaledwie 8 lat, Henry zaczął pomagać rodzinie, karmiąc konie i&nbsp;zajmując się zbiorami z&nbsp;ogrodu. W&nbsp;wieku 9&nbsp;lat, okazał się bardzo przedsiębiorczy i&nbsp;zaczął sprzedawać nadwyżkę, której rodzina nie zjadała, w&nbsp;Sharpsburgu na targu. Młokos był zadowolony z&nbsp;swojej pracy i&nbsp;chętnie ją wykonywał. Już po roku, rodzice docenili jego ciężką pracę i&nbsp;przyznali mu trzy czwarte akra ziemi, aby zaczął samemu ją uprawiać. Był pracowity i&nbsp;nie próżnował, więc uprawa szła bardzo dobrze. Dwa lata później rodzina zwiększyła jego obszar ziemi do 3,5 akra. Aby dostarczać swoje zbiory na rynek, na początku używał taczki, a&nbsp;potem kupił konia, zwanego Old Baldy, oraz wóz. Rozwijał swoją „sieć sprzedaży” u&nbsp;lokalnych handlarzy. Niesprzedane warzywa magazynował na strychu w&nbsp;domu.</p>

  <p class="x5-txt">Nie poprzestawał jednak na pracy w&nbsp;ogrodzie. Mając 10&nbsp;lat, pracował wraz z&nbsp;ojcem w&nbsp;cegielni oraz dorabiał na budowie Kanału Pensylwania. Uczestnicząc w&nbsp;produkcji cegieł, które w&nbsp;tym czasie wytwarzało się z&nbsp;gliny, nauczył się podstaw chemii, przetwarzania gliny oraz eksperymentowania z&nbsp;jej różnymi próbkami. Spisywał receptury w&nbsp;swoim notesie, który od tej pory towarzyszył mu przez całe życie. Jak się później okazało, pozyskane doświadczenia świetnie umiał przełożyć na branżę przetwarzania żywności. Był też bardzo pilnym uczniem, a&nbsp;szczególnie dobrze radził sobie z&nbsp;matematyką.</p>

  <p class="x5-srodtytul1">ZACZĘŁO SIĘ OD CHRZANU</p>

  <p class="xi">Mając 15 lat i&nbsp;wciąż uprawiając ogród i&nbsp;sprzedając plony, Henry rozpoczął pracę księgowego w&nbsp;cegielni, w&nbsp;której zatrudniony był jego ojciec. Zawdzięczał to zdolnościom matematycznym i&nbsp;dokładności. W&nbsp;tym czasie nauczył się od matki, jak konserwować żywność, w&nbsp;szczególności kisić ogórki za pomocą soli oraz przygotowywać chrzan. Okoliczna społeczność niemiecko-brytyjska uwielbiała butelkowany chrzan, sporządzany przy użyciu soli i&nbsp;octu, serwowany wraz z&nbsp;ostrygami w&nbsp;restauracjach i&nbsp;hotelach. Heinz doskonale wiedział, jak żmudne, czasochłonne i&nbsp;męczące dla oczu jest przygotowanie butelek. Wymyślił, by już gotowy chrzan sprzedawać gospodyniom domowym. Pomysł, by oferować wygodny w&nbsp;użyciu produkt, stanie się podstawą jego przyszłego biznesu. Na razie, jako siedemnastolatek, znał dobrze i&nbsp;stosował proces apertyzacji. Jego sprawnie przygotowane butelki z&nbsp;przetworzonym chrzanem przyniosły w&nbsp;1861 roku 2400 dolarów zysku. Sukces ten był możliwy także dzięki temu, że młody Henry zastosował przezroczyste naczynia, rozumiejąc obawy swoich klientów. W&nbsp;tamtych czasach bano się fałszowanej i&nbsp;zatruwanej żywności. Podrabiano czekoladę, ocet, melasę, cukier. Przezroczysta butelka i&nbsp;możliwość obejrzenia produktu budziła zaufanie odbiorców.</p>

  <p class="x5-srodtytul1">NAJPIERW RODZINA, POTEM WSPÓLNIK</p>

  <p class="xi">W&nbsp;swój mały biznes Heinz zaangażował dwóch braci i&nbsp;dwie siostry. Z&nbsp;ich pomocą próbował bezpośrednio trafić do właścicieli sklepów spożywczych oraz hoteli. Pracował nad bezpośrednimi kanałami sprzedaży, np.&nbsp;zaopatrywał rzeźników w&nbsp;chrzan, gdyż klienci mogli w&nbsp;ten sposób kupić go wraz z&nbsp;mięsem. Uzyskane pieniądze inwestował w&nbsp;wysokiej jakości nawozy naturalne. Mając 21 lat, prowadził już dobrze prosperujący mały biznes warzywny i&nbsp;jednocześnie pracował jako księgowy w&nbsp;cegielni. Był dla rodziny prawdziwym skarbem &ndash; znał się na produkcji, księgowości, dystrybucji, sprzedaży. Z&nbsp;4 akrów ogrodu (w&nbsp;1869 roku), przy pomocy członków rodziny dystrybuował produkty w&nbsp;promieniu 50 kilometrów, dostarczając przetwory i&nbsp;warzywa do 43 hurtowników i&nbsp;sklepów spożywczych oraz 26 hoteli w&nbsp;Pittsburgu. Po kolejowej podróży do miast, takich jak Warren, Niles czy Akron w&nbsp;Ohio, wiedział, że kolej może jeszcze rozszerzyć jego biznes, sięgając aż do Filadelfii. W&nbsp;1868 roku zdecydował się wejść w&nbsp;spółkę z&nbsp;Clarencem Noblem, pochodzącym z&nbsp;bogatej rodziny z&nbsp;Sharpsburga, a&nbsp;także zainwestować pieniądze we własną cegielnię. Planował wejść w&nbsp;rynek dystrybucji węgla, który rozpoznał przy okazji pracy w&nbsp;sektorze budowlanym.</p>

  <p class="x5-srodtytul1">ROZWÓJ BIZNESU</p>

  <p class="xi">Noble zajmował się produkcją, a&nbsp;Heinz zarządzał sprzedażą. Po włączeniu w&nbsp;spółkę brata Noble’a, pod koniec 1869 roku powstała firma Heinz, Noble &amp; Co &ndash; Anchor Pickle and Vinegar Works, oferująca żywność przetwarzaną. Był to dla Heinza dobry rok &ndash; spółka prosperowała, a&nbsp;on sam wziął ślub z&nbsp;ukochaną Sarah Sloan Young ze szkocko-irlandzkiej rodziny emigrantów.</p>

  <p class="x5-txt">Wspólnicy szybko, bo już w&nbsp;1870 roku, doszli do wniosku, że poza żywnością warto produkować ocet. W&nbsp;1873 roku zaczęli oferować go klientom i&nbsp;pośrednikom. Dobrze sprzedawały się też pikle &ndash; marynowane i&nbsp;kwaszone produkty. Thomas Jefferson, trzeci prezydent USA powiadał że: „W&nbsp;gorący dzień w&nbsp;Wirginii nie ma nic lepszego niż dobrze przyprawione pikle”. Heinz, Noble &amp;&nbsp;Co zainwestowało w&nbsp;małą fabryczkę, zlokalizowaną przy Second Avenue, dzięki której do 1875 roku rocznie powstawało 15&nbsp;000 beczek pikli. Beczki były następnie opróżniane, a&nbsp;ich zawartość przeładowywano do szklanych słoików&nbsp;&ndash; bardzo wygodnych i&nbsp;docenianych przez konsumentów. Rozwiązanie to wymagało jednak zatrudniania niemal 150 pracowników w&nbsp;trakcie szczytu sezonu na pikle. Choć Heinz, Noble &amp;&nbsp;Co byli pionierami w&nbsp;sprzedaży pikli w&nbsp;słoikach, nie byli pierwsi &ndash; kilka lat wcześniej pomysł ten z&nbsp;sukcesem zrealizowała firma Crown Brand. Jednak to Heinz przeniósł do firmy swoje doświadczenia z&nbsp;ogrodu i&nbsp;sprzedaży chrzanu, wychodząc klientom naprzeciw poprzez wygodę, jakość pożywienia i&nbsp;właściwe opakowanie. Szybko to, co oferował, stało się „marką” samą dla siebie. Choć termin „tworzenie marki” pojawił się dopiero w&nbsp;połowie XX wieku, H.J.&nbsp;Heinz nie wiedział o&nbsp;tym i&nbsp;spokojnie zajmował się budową swojej marki. Kupujący zaczęli dopytywać się o&nbsp;pikle Heinza. Firma zaczęła również rozważać dodanie do oferty catsupu &ndash; sosu o&nbsp;smakach zarówno pomidorowym, jak i&nbsp;orzechowym. Było to o&nbsp;tyle łatwe, że matka H.J.&nbsp;Heinza potrafiła takie sosy wykonać, a&nbsp;Henry miał sprawdzone przepisy. Firma jednak nie zdążyła ich wprowadzić.</p>

  <div class="ramka">
    <p class="x6-tytul-ciekaw">KECZUP W&nbsp;PIGUŁCE</p>

    <p class="x6-txt-ciekaw-pierwszy">W&nbsp;opublikowanej w&nbsp;Pensylwanii <span class="em">Die Geschickte Hansfrau</span> można znaleźć przepis na „Pomidorowy Catsup”. W&nbsp;1848 roku „Scientific American” publikuje przepis z&nbsp;brytyjską nazwą „Ketchup”, rekomendując użycie: pomidorów, octu, czosnku, pieprzu i&nbsp;goździków. Pomimo iż ketchup kojarzy się głównie z&nbsp;USA i&nbsp;fast foodami, wymyślono go w&nbsp;Azji Południowo-Wschodniej. Pierwotnie był to sos sojowy używany do przyrządzania potraw rybnych. Co do nazwy nie ma pewności &ndash; może wywodzić się od chińskiego wyrażenia „kôe-chiap”, co w&nbsp;dialekcie Xiamen, oznacza „zaprawę do ryb”, a&nbsp;może z&nbsp;Indonezji, gdzie do dziś nazwa ta znaczy słodki sos sojowy. W&nbsp;takiej wersji został przywieziony do Europy w&nbsp;XVII wieku przez angielskich lub holenderskich marynarzy. Z&nbsp;czasem zaczęto modyfikować jego składniki, dodając m.in ogórki, pieczarki, orzechy, a&nbsp;nawet ostrygi. W&nbsp;XVIII wieku przypadkiem dodano do niego przecier pomidorowy i&nbsp;to okazało się strzałem w&nbsp;dziesiątkę. Powstał bardzo smaczny sos, choć w&nbsp;tamtych czasach ketchup był dość rzadki i&nbsp;całkowicie niepodobny do tego, który znamy dziś. W&nbsp;tym czasie, z&nbsp;powodu industrializacji, pracownicy zaczęli zabierać posiłki do pracy. Poszukiwano szybszego sposobu na konsumpcję obiadu i&nbsp;żywność przetworzona zdawała się idealnym wyborem, oszczędzającym mnóstwo czasu.</p>
  </div>

  <p class="x5-srodtytul">OPOWIEŚĆ O&nbsp;„KAPITALIŚCIE Z&nbsp;LUDZKĄ TWARZĄ„</p>

  <p class="xi">Rok 1875 był kluczowy dla Heinz, Noble &amp;&nbsp;Co. Na początku roku wspólnicy mogli być optymistami: jeszcze w&nbsp;1871 roku firma produkowała 60 beczułek pikli, w&nbsp;1875&nbsp;roku aż 15&nbsp;000 beczułek pikli i&nbsp;50&nbsp;000 beczułek octu. W&nbsp;swoim dzienniku Henry pisał: „Mam więcej wiary i&nbsp;pewności w&nbsp;moją wizję i&nbsp;umiejętności zarządzania niż miałem 2&nbsp;lata wcześniej”. Jednak głęboki kryzys z&nbsp;1873 roku powoli docierał do Pittsburga. Firma Heinz, Noble &amp;&nbsp;Co znalazła się w&nbsp;potrzasku.</p>

  <div class="ramka">
    <p class="x6-tytul-ciekaw">KRYZYS 1873</p>

    <p class="x6-txt-ciekaw-pierwszy">Ta najgorsza depresja gospodarcza w&nbsp;XIX wieku przyniosła prawie 40% bezrobocie i&nbsp;kryzys na rynku ropy, której cena spadła z&nbsp;2,30 dolarów za beczkę do 70 centów. Połowa obligacji wypuszczonych na finansowanie budowy kolei była niespłacana. Brak możliwości wzięcia kredytu i&nbsp;brak pieniędzy w&nbsp;obiegu sprawiły, że sklepy sprzedawały „na krechę” klientom. Produkty otrzymywały od dostawców również „na krechę”.</p>
  </div>

  <p class="x5-srodtytul1">NA GRANICY UPADKU</p>

  <p class="xi">Należało zapłacić za ogórki dostawcom, którzy nie chcieli podtrzymywać nieformalnego kredytowania. Przedsiębiorstwo zostało wezwane przez banki do natychmiastowej spłaty pożyczek. Henry został obwiniony przez wspólnika o&nbsp;złe zarządzanie, gdyż podpisał kontrakt na obowiązkową zapłatę z&nbsp;góry za całe zbiory z&nbsp;800 akrów ziemi. Ironia losu sprawiła, że owego roku warunki upraw były znakomite, a&nbsp;zbiory wszystkich warzyw &ndash; rekordowe. Pojawił się problem zwiększenia wydajności &ndash; zatrudniono dodatkowych pracowników, którzy nie radzili sobie z&nbsp;ilością pracy. A&nbsp;zbiorów wciąż przybywało &ndash; dziennie napływało ok.&nbsp;70&nbsp;500 litrów ogórków. Heinz sprzedał więc za 5000 dolarów cegielnię i&nbsp;pożyczył od żony 700 dolarów jej osobistych oszczędności, jednak wciąż brakowało mu płynności finansowej. 20 kwietnia w&nbsp;dzienniku Heinz zanotował: „Brakuje mi 3000 dolarów i&nbsp;nie wiem, skąd je wziąć”. Sytuacja pogarszała się i&nbsp;17 grudnia 1875 roku firma Heinz, Noble &amp;&nbsp;Co musiała ogłosić bankructwo, jedno z&nbsp;5000 w&nbsp;tym roku. Wyprzedano majątek należący do przedsiębiorstwa &ndash; konie, zapasy w&nbsp;magazynie oraz maszyny, ale również meble i&nbsp;przedmioty z&nbsp;domu Heinza. Henry został bez grosza, a&nbsp;do tego bracia Noble oskarżyli go o&nbsp;potajemną sprzedaż majątku firmy. Trafił nawet do więzienia, skąd wyciągnięto go za kaucją. Lokalne gazety kwestionowały jego uczciwość, moralność i&nbsp;umiejętność zarządzania biznesem, a&nbsp;nawet wiarę chrześcijańską. Był bliski załamania i&nbsp;mimo wsparcia rodziny wpadł w&nbsp;depresję. W&nbsp;grudniu 1875 roku przez kilka dni nawet nie wstawał z&nbsp;łóżka. W&nbsp;jego dzienniku pojawiają się fragmenty sugerujące, że jest skrajnie wyczerpany psychicznie. 30 grudnia 1875 roku, 31-letni Henry J.&nbsp;Heinz zapisuje w&nbsp;swoim dzienniku: „Jestem smutny, bowiem nie mam przyjaciół. Człowiek jest niczym bez pieniędzy”.</p>

  <p class="x5-srodtytul1">NOWE OTWARCIE</p>

  <p class="xi">Nowy rok Henry J.&nbsp;Heinz przywitał z&nbsp;mocnym postanowieniem podjęcia próby budowy po raz kolejny wszystkiego od zera. Był zdeterminowany, aby spłacić wszystkie długi, które pozaciągał, choć zgodnie z&nbsp;literą prawa nie musiał. Warunki nie były sprzyjające. Rodzina była społecznie potępiana za bankructwo i&nbsp;musiała zmienić parafię. Heinz poprosił o&nbsp;kredyt trzy najbardziej wiarygodne sklepy, w&nbsp;których umieszczał wcześniej towar. Odmówiono mu. Zmobilizował zatem rodzinę. Żona sprzedała udziały w&nbsp;rodzinnej posiadłości i&nbsp;zgromadziła 1400 dolarów, które podarowała mężowi, a&nbsp;reszta rodziny, szczególnie bracia John i&nbsp;Frederic, dołożyła 1600 dolarów. Henry J.&nbsp;Heinz tonął w&nbsp;długach, wobec czego został kierownikiem z&nbsp;pensją 125 dolarów miesięcznie. Fredrick i&nbsp;John, oficjalni właściciele, zarządzali ogrodem i&nbsp;zbiorami oraz operacjami biznesowymi. W&nbsp;ten sposób 6 lutego powstała firma F&amp;J Heinz Company, produkująca przetwarzany chrzan. Kapitał zakładowy wynosił 3000 dolarów. Firma z&nbsp;miejsca odkupiła to, co zostało ze zlicytowanego majątku upadłego Heinz, Noble &amp;&nbsp;Co. Henry przekonał dawnych pracowników do pracy za połowę ich wcześniejszej stawki przez kilkanaście tygodni, gdyż za nadwyżkę chciał odkupić jak najwięcej zastawionego sprzętu i&nbsp;dóbr. W&nbsp;kwietniu 1876 udało się podnająć starą fabrykę, produkującą pikle.</p>

  <p class="x5-srodtytul1">MOZOLNA ODBUDOWA</p>

  <p class="xi">H.J.&nbsp;Heinz w&nbsp;firmie pełnił rolę zawodowego komiwojażera i, podobnie jak wcześniej, zajmował się sprzedażą, niemal non-stop podróżując. W&nbsp;lipcu 1876 roku określił swą pracę jako „tropienie możliwości handlowych”. Produkty Heinza były wciąż rozpoznawalne, postanowił więc podążać sprawdzonym tropem. Początkowo zyski ledwo wystarczały na pokrycie kosztów, firma balansowała na granicy płynności finansowej, a&nbsp;Heinz zauważał w&nbsp;swym dzienniku: „Nie mamy możliwości współpracy, a&nbsp;żaden człowiek, nawet przyjaciel, nie chce nam dać nawet centa”. W&nbsp;ostatnim kwartale 1876 roku sytuacja gospodarcza zaczęła się poprawiać, a&nbsp;Heinzowie wprowadzili szereg zmian w&nbsp;swoim przedsiębiorstwie. Henry wprowadził na rynek słynny ketchup, rozpoczęto także przygotowania do pakowania żywności w&nbsp;puszki. Nastąpiło to rok później &ndash; fabryka była w&nbsp;stanie produkować 60&ndash;100 puszek z&nbsp;przetworzonym jedzeniem dziennie. 16 grudnia 1876 roku Henry odnotował triumfalnie, że „firma zaczęła żyć na nowo”. Ten rok rodzinna firma zamknęła całkiem niezłym wynikiem, uzyskując 44&nbsp;474 dolarów zysku. Kolejne 5 lat to pasmo sukcesów, które przynosiły wzrost zysków firmy średnio o&nbsp;45% rocznie. W&nbsp;1879 roku Heinz spłacił wszystkie swoje długi i&nbsp;z&nbsp;optymizmem spoglądał w&nbsp;przyszłość. W&nbsp;1881 roku roczna sprzedaż produktów przekraczała 284&nbsp;000 dolarów rocznie, a&nbsp;pod koniec lat 80. &ndash; 800&nbsp;000 dolarów.</p>

  <p class="x5-srodtytul1">WYCHOWANIE SPRZEDAWCÓW</p>

  <p class="xi">Głęboka religijność Henry’ego motywowała go, by tworzyć czystą, nieskalaną sztucznymi dodatkami żywność o&nbsp;najwyższej jakości. Co więcej, nie tylko jedzenie powinno być czyste i&nbsp;naturalne, niczym czysta dusza osoby bez grzechu, taki powinien być cały biznes, oparty na czystości i&nbsp;porządku. Heinz zatrudniał sprzedawców oraz osoby oferujące w&nbsp;sklepach próbki produktów, patrząc raczej na ich wygląd i&nbsp;ubiór niż na doświadczenie. „Mydło i&nbsp;woda są tanie i&nbsp;powszechnie dostępne &ndash; bądźcie czyści” &ndash; rekomendował w&nbsp;1905 roku skrypt <span class="em">Sztuka utrzymania jakości i&nbsp;pozyskania klienta</span>, napisany specjalnie dla sprzedawców w&nbsp;konwencji motywujących historii. Do katalogu cech dobrego sprzedawcy należy dodać jeszcze uczciwość. <span class="em">Sztuka…</span> precyzowała także i&nbsp;tę kwestię: „Pamiętaj, że nasze interesy są zbieżne, a&nbsp;firma ma zamiar być wobec Ciebie uczciwa. To, o&nbsp;co Cię prosimy więc, to szczerość wobec siebie samego”. O&nbsp;ile partnerami dla sklepów byli mężczyźni, o&nbsp;tyle w&nbsp;roli demonstratorów, którzy częstowali klientów końcowych próbkami produktów, Heinz często zatrudniał kobiety, które wiedziały, jak rozmawiać z&nbsp;ostatecznym nabywcą. Bezpośredni kontakt tworzył więź, odwzorowującą tradycyjną domową gościnność. Zawsze schludnie i&nbsp;starannie ubrane, taktowne panie informowały o&nbsp;produktach i&nbsp;zachęcały do ich zakupu (zwłaszcza, że oferta Heinza była znacznie droższa niż konkurencji), zbierały opinie klientów oraz budziły ich zaufanie. Sprzedawca zaś miał być reprezentantem firmy, instruującym sklepikarza, jak obchodzić się z&nbsp;produktem. Kontrolował też jakość, czystość opakowań, rekomendował miejsce ekspozycji w&nbsp;sklepie i&nbsp;był odpowiedzialny za zapewnienie, by produkt w&nbsp;sklepie wyglądał atrakcyjnie. Liczba sprzedawców-reprezentantów, zatrudnianych przez firmę, wzrosła z&nbsp;5 w&nbsp;1881 roku do 273 w&nbsp;1899 i&nbsp;952 w&nbsp;1919 roku. Opublikowana w&nbsp;1900 roku w&nbsp;„Pickle Manual” anegdota opowiada historię dobrego sprzedawcy-reprezentanta. Bohater opowieści wpada do sklepu, rzuca okiem na beczkę pikli i&nbsp;prosi sklepowego o&nbsp;gąbkę i&nbsp;czystą wodę, po czym czyści dokładnie beczkę. Kończąc, sprawdza zawartość i&nbsp;dodaje trochę octu, miesza, aby poprawić konsystencję, po czym pyta sklepikarza: „Widzisz różnicę?”. Na co sprzedawca w&nbsp;sklepie odpowiada: „Tak, ale powiedz proszę, dlaczego zależy ci na tych wszystkich detalach?”. Na to reprezentant w&nbsp;iście bondowskim stylu odpowiada: <span class="em">„</span>Nazywam się Henry Heinz”. Właściciel firmy był wzorem do naśladowania, a&nbsp;pracownicy byli dobierani tak, aby go jak najlepiej naśladować w&nbsp;bezgranicznym oddaniu czystości i&nbsp;jakości produktów.</p>

  <p class="x5-srodtytul1">POLITYKA PRACOWNICZA</p>

  <p class="xi">Pozostali pracownicy zatrudniani przez „twórcę najsłynniejszego ketchupu” również odczuwali nietuzinkowe podejście swego pracodawcy. Heinz wiedział, jak wyglądały bunty powodowane przez niemożność wyżywienia rodziny i&nbsp;podsycane przez socjalistów w&nbsp;Europie. W&nbsp;1877 roku był świadkiem podobnych protestów w&nbsp;Ameryce &ndash; strajk na kolei, blokujący ruch pociągów wybuchł w&nbsp;czasie jego podróży do Waszyngtonu. Zamienił się on w&nbsp;bunt protestujących bezrobotnych, którzy terroryzowali podróżnych i&nbsp;rozprzestrzenił się do wielu miast. Zdemolowano pociągi, a&nbsp;zdezorientowani Amerykanie, dla których taka fala protestów była nowością, pisali w&nbsp;gazetach o&nbsp;prawach człowieka, związkach zawodowych i&nbsp;kapitalizmie z&nbsp;ludzką twarzą. Według słusznej obserwacji Heinza w&nbsp;większości krajów socjaliści i&nbsp;aktywiści związków zawodowych myśleli podobnymi kategoriami. Ponieważ sam kiedyś stracił wszystko i&nbsp;doskonale pamiętał bolączki niedostatków materialnych, stosował bardziej „organiczne” remedia niż populistyczne postulaty socjalistów. Zgodnie ze swoimi przekonaniami religijnymi zapewniał pracownikom otoczenie, które uczłowieczało ich pracę: czytelnia, umeblowany ogród na dachu fabryki, siłownia czy basen. Często też sponsorował imprezy firmowe: pikniki czy koncerty muzyki chrześcijańskiej. Na potrzeby pracowników fabryka zatrudniała na stałe lekarzy czy prawników, doradzających w&nbsp;zakresie podatków. Miał jednocześnie wysokie wymagania wobec podwładnych. Oprócz czystości i&nbsp;schludności oczekiwał wysokich standardów moralnych, zarówno zawodowo jak i&nbsp;prywatnie, nie akceptując ani lenistwa, ani pijaństwa, ani cudzołóstwa, ani rozwodów. Przed rozpoczęciem pracy w&nbsp;fabryce obowiązkowa była zmiana ubioru, z&nbsp;osobistego na czysty. Firma zapewniała prysznice i&nbsp;pilnowała ich używania. Kobietom pracującym bezpośrednio z&nbsp;żywnością raz w&nbsp;tygodniu zapewniano manicure, dzięki czemu była pewność, że ich paznokcie są odpowiednio wypielęgnowane i&nbsp;czyste. Fabryka Heinza była publicznie dostępna i&nbsp;odwiedzało ją rocznie niemal 40&nbsp;000 osób, w&nbsp;tym związkowcy. Nazywali ją idealnym, utopijnym miejscem pracy. W&nbsp;firmie przez 70 lat nie było strajku.</p>

  <p class="x5-srodtytul">DEFINICJA JAKOŚCI</p>

  <p class="xi">W&nbsp;1888 roku oficjalnie firma zmieniła nazwę na H.J.&nbsp;Heinz, co było wyrazem osobistej gwarancji jakości produktów przez właściciela. Henry dbał o&nbsp;jakość nie tylko pracy i&nbsp;produkcji, ale również pozyskiwania surowca, w&nbsp;tym własnych upraw. Jak sam twierdził: „Idealne pomidory na potrzebę produkcji ketchupu nie mogą być zwyczajnie kupowane na targach, dlatego H.J.&nbsp;Heinz Company uprawia własne pomidory, starannie wybierając najlepsze nasiona oraz dbając o&nbsp;ziemię, na której rosną”. Wierzył, że u&nbsp;podstaw sukcesu produktu leży jego powtarzalność. Dlatego był jednym z&nbsp;pionierów kontroli jakości i&nbsp;spójności produktu, poprzez testy losowo wybranych towarów. Dwa dni przed świętami 1899 roku Henry J.&nbsp;Heinz, stojąc przed kierownikami i&nbsp;sprzedawcami w&nbsp;swojej firmie wygłosił tuż przed lunchem przemowę: „Obywatele USA są w&nbsp;stanie płacić za jakość i&nbsp;to nie oznacza dla nas straty pieniędzy, ponieważ my się staramy im dogodzić. Gdy podnosimy cenę na nasz towar, nie mówimy, że to oznacza, że naciągamy klientów. Mówimy, że znaczy to, że dajemy im jakość &ndash; najlepszą, jaką mogą kupić za te pieniądze”.</p>

  <p class="x5-srodtytul1">HEINZ DEFINIUJE JAKOŚĆ</p>

  <p class="xi">Heinz używał swojej definicji jakości, aby przedstawić swoje produkty jako naturalne, czyste i&nbsp;niepodrobione. Na przełomie XIX i&nbsp;XX wieku powszechnie obecny był problem nieświeżego, a&nbsp;nawet trującego jedzenia. Sam proces puszkowania, jeżeli był źle prowadzony, powodował zanieczyszczenie jedzenia. Ilustruje to fragment wydanej w&nbsp;1925 roku noweli Anzi Yezierskiej <span class="em">Bread Givers</span>, w&nbsp;której dziecko zatruło się jedzeniem z&nbsp;puszki. Bez lodówek i&nbsp;wiedzy o&nbsp;przechowywaniu żywności, jedzenie części puszkowanych produktów mogło być niebezpiecznie. Każdy posiłek mógł być tym ostatnim, dlatego kupujący, a&nbsp;w&nbsp;szczególności kobiety, byli skłonni płacić wyższe ceny za bezpieczną, sprawdzoną i&nbsp;zdrową żywność. Przykładem tego są slogany reklamowe z&nbsp;początku XX wieku: „Cokolwiek Heinz oferuje, jest czyste i&nbsp;sumiennie gotowane” lub „Wszystko, co oferuje Heinz, można bezpiecznie kupować”. Cena produktów Heinza była wysoka, niekiedy nawet dwukrotnie wyższa niż produktów bez marki, co powodowało, że przed pierwszą wojną światową wielu rodzin nie było na nie stać. Pozostawały jednak dobrze znane i&nbsp;pozytywnie się kojarzyły. Reklama wysyłała przekaz dotyczący towarów firmy: „Są one wykonane z&nbsp;najlepszych produktów warzywnych, przez pracowników, którzy są szczęśliwi i&nbsp;zadowoleni, że pracują w&nbsp;czystej i&nbsp;higienicznej fabryce. (…) Dobra jakość ludzkiej pracy daje najlepsze rezultaty”. Wszystkie działania biznesowe &ndash; produkcja, sprzedaż, wizerunek i&nbsp;reklama firmy &ndash; komunikowały opinii publicznej koncepcję jakości i&nbsp;czystości. Celem było zbudowanie przekonania, iż firma Heinz jest godna zaufania.</p>

  <p class="x5-srodtytul1">INNOWATOR</p>

  <p class="xi">Czystość, jakość i&nbsp;wartości nie wystarczyłyby do rozwoju firmy, gdyby Heinz nie miał duszy innowatora i&nbsp;nie fascynował się nowościami technologicznymi. W&nbsp;1876 roku na Targach Filadelfijskich, największej imprezie wystawienniczej poświęconej wynalazkom i&nbsp;nowinkom w&nbsp;przemyśle, Heinz zainteresował się telefonem i&nbsp;maszynami do pakowania żywności w&nbsp;puszki. Tę drugą nowinkę zaimplementował we własnej fabryce, poprawiając jeszcze jej możliwości. Dzięki temu puszkowanie odbywało się w&nbsp;tempie 120 puszek na godzinę. Fabryka H.J.&nbsp;Heinza była jedną z&nbsp;pierwszych, które wykorzystywały telefon czy żarówki oświetlające miejsce pracy zatrudnionych pracowników. Przedsiębiorstwo było również obecne na targach żywności, z&nbsp;niemałymi sukcesami. W&nbsp;Paryżu w&nbsp;1889 roku H.J.&nbsp;Heinz zdobył złoty medal za swoje pikle, kilka lat później powtórzył to osiągnięcie w&nbsp;Antwerpii. Wrodzona skłonność do innowacyjności prowadziła do eksperymentowania z&nbsp;reklamą. W&nbsp;1900 roku firma postawiła na Madison Square Garden w&nbsp;Nowym Jorku pierwszy zasilany elektrycznością gigantyczny znak &ndash; reklamę firmy. W&nbsp;czasach, gdy zapalona żarówka wciąż nie należała do codzienności, znak składający się z&nbsp;1200 żarówek, przynoszący rachunek 90 dolarów za noc, musiał robić wrażenie.</p>

  <p class="x5-srodtytul1">SMAKOWANIE SUKCESU</p>

  <p class="xi">Biznes rozrósł się już tak bardzo, że Henry J.&nbsp;Heinz nie był już w&nbsp;stanie sam zarządzać przedsiębiorstwem. Do rodzinnego biznesu dołączyli szwagrowie H.J.&nbsp;Heinza: G.H.&nbsp;Praeger oraz Sebastian Mueller, sprawnie wspierając go w&nbsp;kierowaniu firmą. Jednym z&nbsp;ruchów nowej kadry było rozszerzenie działalności firmy o&nbsp;produkcję butelek. Wydawało się to wręcz naturalne, w&nbsp;szczególności gdy w&nbsp;latach 90. ketchup stał się najpopularniejszym sosem w&nbsp;USA, sprzedając się na przełomie XIX i&nbsp;XX wieku w&nbsp;liczbie 4 milionów butelek. W&nbsp;1910 roku produkty firmy były dystrybuowane w&nbsp;ponad 20 krajach, Tuż przed pierwszą&nbsp;wojną światową roczne zyski firmy, która stała się jednym największych producentów żywności w&nbsp;USA i&nbsp;na świecie, wynosiły 12 milionów dolarów. Heinz, zgodnie ze swymi zasadami, angażował się w&nbsp;filantropię, hojnie wspierając biedne dzieci i&nbsp;szkółki niedzielne. Aktywnie wspierał walkę z&nbsp;tyfusem, gdyż zarówno on, jak i&nbsp;jego żona przechodzili tę chorobę. Sarah zmarła w&nbsp;jej wyniku w&nbsp;1894 roku.</p>

  <div class="ramka">
    <p class="x6-tytul-ciekaw">DZIEŁO PRZYPADKU</p>

    <p class="x6-txt-ciekaw-pierwszy">W&nbsp;1896 roku, jadąc windą, 52-letni H.J.&nbsp;Heinz zauważył znaczek-reklamę, na którym opisano 12 rodzajów butów. Jego firma oferowała znacznie szerszy asortyment produktów. „Policzyłem, że było ich sporo ponad 57, ale jakoś liczba «57» wracała mi do głowy. Siedem w&nbsp;dodatku ma jakąś psychologiczną moc (…) a&nbsp;«58 rodzajów», czy «59 rodzajów» w&nbsp;ogóle do mnie nie przemawia”. W&nbsp;ten sposób slogan „57 varieties” szybko pojawił się na bilbordach, na reklamach przy torach kolejowych oraz oczywiście na samych produktach firmy.</p>
  </div>

  <p class="x5-txt">Życie prywatne Heinza było wolne od rozrzutności, jednak pozwalał sobie na dwie, powiązane ze sobą, dość kosztowne przyjemności. W&nbsp;1886 roku po raz pierwszy wybrał się do Europy, łącząc biznes z&nbsp;przyjemnością. Podróżowanie wciągnęło go tak bardzo, że przez następne 25 lat rokrocznie bywał w&nbsp;Europie, a&nbsp;także przemierzał dalekie kraje w&nbsp;Azji i&nbsp;Afryce. Jeżdżąc po świecie, zbierał zegarki. Po kilkunastu latach jego kolekcja liczyła kilkaset niebanalnych chronometrów z&nbsp;całego świata, w&nbsp;tym osobiste zegarki Nelsona czy chińskich cesarzy.</p>

  <p class="x5-srodtytul">WIĘCEJ NIŻ PODSUMOWANIE</p>

  <p class="xi">H.J.&nbsp;Heinz zmarł 14 maja 1919 roku nagle, po krótkiej chorobie. W&nbsp;testamencie zostawił 250&nbsp;000 dolarów na rzecz Uniwerytetu w&nbsp;Pittsburgu. W&nbsp;momencie jego śmierci wartość sprzedaży firmy wynosiła 17 milionów dolarów rocznie, zatrudnionych było ponad 9000 pracowników i&nbsp;dodatkowo 40&nbsp;000 w&nbsp;czasie zbiorów. Jak zapisał kiedyś w&nbsp;swoim dzienniku: „Obecnie góry i&nbsp;oceany nie stanowią nieprzekraczalnych barier dla rozszerzania się handlu (…) naszym rynkiem jest cały świat”. Pewien sklepikarz, jeden z&nbsp;pierwszych klientów H.J.&nbsp;Heinza z&nbsp;czasów, gdy ten był nastolatkiem, powiedział kiedyś: „Lubiłem kupować produkty od Henry’ego. Zawsze płaciłem mu trochę więcej niż innym, ale nie żałowałem, bo nie tylko czułem satysfakcję, ale przede wszystkim nigdy nie straciłem na czymś, co kupiłem od niego”.</p>
</div>


<div class="title-page" id="calibre_link-11">
  <h1 class="calibre5"><a href="#calibre_link-2" class="calibre2">CZYSTY </a><br class="calibre4" /><a href="#calibre_link-2" class="calibre2">BIZNES,</a><br class="calibre4" /><br class="calibre4" /><br class="calibre4" /><a href="#calibre_link-2" class="calibre2"> CZYLI </a><br class="calibre4" /><a href="#calibre_link-2" class="calibre2"><span class="m-srednia">O&nbsp;RENTOWNEJ</span> </a><br class="calibre4" /><a href="#calibre_link-2" class="calibre2"><span class="marka">STERYLNOŚCI</span></a></h1>
</div>


<div class="title-page" id="calibre_link-28">
  <p class="x5-txt" id="calibre_link-61">&nbsp;</p>

  <p class="y">Żyjemy w&nbsp;czasach kultu piękna i&nbsp;oczywistością jest dla nas, że piękny równa się czysty. Nie było w&nbsp;historii społeczeństw tak rygorystycznie przestrzegających zasad higieny, jak współczesne. Moda ta powstała w&nbsp;XIX wieku w&nbsp;Ameryce, gdzie zaniedbanie zaczęto kojarzyć z&nbsp;ludźmi biednymi, a&nbsp;czystość duszy zaczęła iść w&nbsp;parze z&nbsp;czystością ciała. Znana dziś wszystkim rodzicom firma Johnson&amp;Johnson powstała i&nbsp;odniosła sukces dzięki dostrzeżeniu, zrozumieniu i&nbsp;współtworzeniu postępującej „higienizacji” społeczeństwa.</p>

  <p class="x4-wstepny-cytat"><span class="em">MAMY SZCZĘŚCIE,<br class="calibre4" /> ŻE BIERZEMY UDZIAŁ<br class="calibre4" /> W&nbsp;TWORZENIU PRODUKTÓW,<br class="calibre4" /> KTÓRE SĄ UŻYWANE NA<br class="calibre4" /> CAŁYM ŚWIECIE, TAK ABY<br class="calibre4" /> ZAPEWNIĆ ULGĘ W&nbsp;BÓLU<br class="calibre4" /> I&nbsp;CIERPIENIU.</span></p>

  <p class="t3">ROBERT W.&nbsp;JOHNSON</p>

  <p class="x4-wstepny-cytat1" id="calibre_link-62">(1845&ndash;1910)</p>
</div>


<div class="title-page" id="calibre_link-29">
  <p class="xi">Justus von Liebig, prekursor badań nad oddziaływaniem czynników środowiskowych na organizmy, stwierdził w&nbsp;1844 roku, że: „Kulturę narodu mierzy się spożyciem mydła”. Mimo tak radykalnego poglądu wielkiego uczonego czystości i&nbsp;higieny nie sposób jednak zdefiniować jednoznacznie. Filozof Jean Paul Sartre zauważał, że różni ludzie i&nbsp;różne grupy wiekowe mają różną tolerancję na brud. Małe dzieci nie czują wstrętu do zanieczyszczeń czy nieczystego jedzenia, dopiero wraz z&nbsp;przystosowaniem społecznym i&nbsp;kulturowym (w&nbsp;wieku ok.&nbsp;8 lat), reagują jak dorośli. Sposób traktowania ciała w&nbsp;różnych wiekach to interesujący kulturowy zapis, odzwierciedlający rozmaitość idei społecznych, władzę i&nbsp;zależności z&nbsp;nią związane czy problemy religijne. Ostateczne ukształtowanie się sterylnego modelu czystości, które nastąpiło na przełomie XIX i&nbsp;XX wieku, było związane z&nbsp;postępem nauki i&nbsp;ideą racjonalizmu naukowego. Nieliczni &ndash; jak Johnson&amp;Johnson &ndash; dostrzegli, że to idealny moment, aby założyć sprawny biznes. Firma powstała we właściwym momencie z&nbsp;pomysłu, iż choroby i&nbsp;przedwczesna śmierć to nie kara za grzechy, lecz za brud i&nbsp;brak higieny. Sukces ten nie byłby możliwy we wcześniejszych wiekach &ndash; może z&nbsp;wyjątkiem starożytności.</p>

  <p class="x5-srodtytul">HISTORYCZNA PĘTLA POJMOWANIA HIGIENY</p>

  <p class="xi">W&nbsp;starożytności higiena była w&nbsp;cenie. Samo słowo pochodzi od greckiego <span class="em">hygeinos </span>&ndash; leczniczy, zdrowy. W&nbsp;tamtych czasach łaźnie spełniały społeczną funkcję dzisiejszych pubów. Grecy czy Rzymianie spotykali się w&nbsp;nich, aby porozmawiać oraz zażyć wspólnej kąpieli. Zamożni Hellenowie &ndash; jak, według <span class="em">Odysei</span>, sam Odyseusz &ndash; mieli własne łaźnie, co dawało luksus delektowania się kąpielą w&nbsp;zaciszu domowym. Rzym natomiast słynął z&nbsp;długich akweduktów, doprowadzających wodę z&nbsp;samych górskich źródeł do term, mieszczących nawet kilka tysięcy osób jednocześnie. Było to miejsce spotkań i&nbsp;relaksu, gdzie przy okazji podziwiano piękne ciała i&nbsp;przyjemnie spędzano czas. Kto nie mógł sobie pozwolić na korzystanie z&nbsp;dobrodziejstw sieci łaźni, miał do dyspozycji wiele przyulicznych fontann. Kulturalny mieszkaniec Imperium starał się być czysty i&nbsp;schludny, jak zalecał choćby poeta Owidiusz. W&nbsp;swoim dziele <span class="em">Sztuka kochania</span> pisał: „Pamiętaj, aby czyścić paznokcie, oddech musi pachnieć mile, inaczej &ndash; kochanka twoja uciekać będzie o&nbsp;milę”. Ten bliski współczesności wzorzec zmienił się diametralnie, kiedy rzymski cesarz Konstantyn Wielki wprowadził chrześcijaństwo jako religię państwową.</p>

  <p class="x5-srodtytul1">GRZESZNA CZYSTOŚĆ CIAŁA</p>

  <p class="xi">W&nbsp;przeciwieństwie do wierzeń Żydów, muzułmanów czy Egipcjan, w&nbsp;których brud obrażał Boga, chrześcijaństwo gloryfikowało cierpienie i&nbsp;skupienie się na ludzkiej duszy. W&nbsp;Ewangelii św.&nbsp;Łukasza faryzeusze są oskarżani przez Jezusa o&nbsp;uwielbienie czystości ciała, a&nbsp;zaniedbywanie czystości duszy. Chrześcijanie zatem ignorowali ciało, skupiając się na wnętrzu. Obecność robaków i&nbsp;wszy, funkcjonujących w&nbsp;takich warunkach dbałości o&nbsp;higienę, zaliczano do zalet umartwienia ciała. Pojawiła się asceza, która propagowała wyrzekanie się dóbr i&nbsp;przyjemności. Gorliwi asceci, tacy jak żyjący na przełomie IV i&nbsp;V wieku św.&nbsp;Hieronim, byli zdania, że istotna jest tylko jedna kąpiel &ndash; chrzest. Jak mówił św.&nbsp;Hieronim: „Ten, kogo chrzest oczyścił, nie musi się kąpać raz drugi”. Tak więc najbardziej gorliwi religijnie, najmniej chętnie się myli. Kąpiel oczywiście nie była zabroniona, lecz swobodne obyczaje w&nbsp;rzymskich łaźniach sprawiały, że higiena kojarzyła się z&nbsp;drogą do rozwiązłości. Przez wiele wieków łaźnie miejskie działały bez podziału na płeć. Funkcjonowały także „panny łaziebne”, które świadczyły usługi w&nbsp;termach. Ustanowiono podział na części ciała przyzwoite: głowa i&nbsp;twarz, dłonie i&nbsp;stopy, przedramiona, łydki oraz te wstydliwe: kobiece piersi, uda, pośladki, narządy płciowe, a&nbsp;nawet kolana czy ramiona. Dlatego w&nbsp;klasztorach zakonnicy myli nogi raz na tydzień, a&nbsp;kąpali się cztery razy w&nbsp;roku, tuż przed świętami. Skrajni asceci, tacy jak św.&nbsp;Franciszek, czujący potrzebę pokuty, nie martwili się w&nbsp;ogóle o&nbsp;potworny fetor, jaki wydzielało ich ciało. Pod koniec wieków średnich, dzięki wzmocnieniu władzy świeckiej, higiena powoli wracała do łask w&nbsp;społeczeństwie. Do czasu.</p>

  <p class="x5-srodtytul1">STRZEŻCIE SIĘ WODY</p>

  <p class="xi">Wydarzeniem, które zmienia bieg historii i&nbsp;wtłacza społeczeństwa europejskie w&nbsp;koleiny opacznego pojmowania higieny na wiele wieków, jest epidemia dżumy, która w&nbsp;XIV i&nbsp;XV wieku zabiła jedną trzecią mieszkańców Europy. Katherine Ashenburg, w&nbsp;książce <span class="em">Historia brudu</span>, opisuje reperkusje epidemii: „W&nbsp;1348 roku król Francji Filip VI polecił lekarzom z&nbsp;wydziału medycyny Uniwersytetu Paryskiego zbadać genezę zarazy. W&nbsp;swej dogłębnej ekspertyzie za pierwszego winowajcę uznali katastrofalną koniunkcję Saturna, Jowisza i&nbsp;Marsa, która sprawiła, że z&nbsp;ziemi i&nbsp;wód zaczęły się podnosić chorobotwórcze miazmaty, zatruwając atmosferę. Nieodporni ludzie wdychali skażone powietrze i&nbsp;umierali. Kto był najbardziej podatny? Niektóre z&nbsp;czynników ryzyka zdefiniowano jeszcze w&nbsp;czasach greckich i&nbsp;rzymskich (…). Teraz uczeni dodali do tej listy pozycję, która zasiała przerażenie w&nbsp;średniowiecznych sercach: gorące kąpiele wywierające niebezpiecznie rozpulchniający i&nbsp;osłabiający skutek na ciało. Pod wpływem gorąca i&nbsp;wody w&nbsp;skórze otwierały się pory, przez które zaraza łatwo przenikała do organizmu”.</p>

  <p class="x5-txt">Jak widać, renesans nie we wszystkim odwoływał się do starożytności. Upowszechniła się teza o&nbsp;szkodliwości wody, która rzekomo miała dostawać się przez mikroskopijne otwory w&nbsp;skórze i&nbsp;powodować choroby oraz&nbsp;spustoszenie w&nbsp;organizmie. Zalecanym remedium była… gruba warstwa brudu, dlatego wcierano w&nbsp;ciało łój, oliwę lub mieszankę sproszkowanego popiołu, ołowiku, olejku różanego i&nbsp;wina. Doktorzy przestrzegali, że kąpiele powodują przeziębienia, choroby i&nbsp;śmierć. W&nbsp;1655 roku lekarz Teofrast Renaudot pisał: „Wypełnia głowę waporami, jest wrogiem nerwów i&nbsp;wiązadeł, ten kto nigdy nie cierpiał na lumbago, pozna je po kąpieli”. Lękiem napawało także mycie twarzy &ndash; ryzykowało się bladością, utratą wzroku, bólami zębów i&nbsp;katarem. Z&nbsp;przykrymi zapachami radzono sobie, często się perfumując i&nbsp;zmieniając bieliznę. Symbolem czystości był biały kolor, a&nbsp;o&nbsp;tym, czy ktoś jest nienagannie rześki, decydowała śnieżnobiała koszula, często wystająca spod ubrań. Nosili ją arystokraci, choć cuchnęli nie mniej niż pospólstwo. Niczym niezwykłym nie było przyrzeczenie Izabeli Hiszpańskiej w&nbsp;1601 roku, że dopóki trwa oblężenie Ostendy, nie wykąpie się i&nbsp;nie zmieni ubrań. Trwało to łącznie 3 lata, 3 miesiące i&nbsp;13 dni. Królowa Anglii Elżbieta I&nbsp;myła się raz w&nbsp;miesiącu. Podobnie kąpieli nie zażywał Ludwik XIV, który miał zwyczaj przebierać się nawet trzy razy w&nbsp;ciągu dnia, aby mniej cuchnąć. Arystokraci ze świty Króla Słońce załatwiali potrzeby fizjologiczne gdziekolwiek &ndash; na korytarzach, schodach i&nbsp;pod ścianą, przy kominku. Szlachcic La Morandière tak określił Wersal w&nbsp;1764 roku: „Zapachy w&nbsp;parku, w&nbsp;ogrodach, nawet w&nbsp;pałacu przyprawiają o&nbsp;mdłości. Przejścia między budynkami, dziedzińce, skrzydła pałacu, korytarze są pełne uryny i&nbsp;fekaliów”. Jakby tego było mało &ndash; manifestowanie częstego mycia się mogło zainteresować Świętą Inkwizycję. Jednym z&nbsp;dowodów przeciw muzułmanom i&nbsp;Żydom podczas niesławnych postępowań tej instytucji było potwierdzenie zażywania kąpieli przez oskarżonych. Podróżnicy przemierzający kraje muzułmańskie nie mogli się nadziwić, jak mało rozważni są muzułmanie, którzy tak często się myją. A&nbsp;gdy w&nbsp;XVII wieku Europejczycy dotarli do Japonii, z&nbsp;tego samego powodu uznali skośnookich tubylców za barbarzyńców. Dopiero pod koniec epoki Oświecenia, na przełomie XVIII i&nbsp;XIX wieku, zaczęły upowszechniać się teorie mówiące, że kąpiele sprzyjają zdrowiu i&nbsp;dłuższemu życiu.</p>

  <p class="x5-srodtytul1">OŚWIECENIE, CZYLI RENESANS… HIGIENY</p>

  <p class="xi">Wynikało to jednak nie z&nbsp;współcześnie pojmowanej dbałości o&nbsp;higienę, a&nbsp;z&nbsp;ukorzeniającego się przekonania, że warto hartować ciało i&nbsp;osiągać większą sprawność fizyczną. Woda świetnie się do tego nadawała. Francuski historyk Georges Vigarello w&nbsp;swojej książce <span class="em">Czystość i&nbsp;brud</span> zauważa, że: „Prawdziwa przemiana, wprowadzająca zdecydowane przesunięcie, dokonała się na skutek argumentacji zdrowotnej: nie chodzi już o&nbsp;wygląd, ale o&nbsp;tężyznę. Właśnie dążąc do nowych sił mieszczaństwo z&nbsp;końca XVIII wieku teoretyzuje na temat czystości skóry: oczyścić pory, aby ciało mogło być bardziej dynamiczne. Zastosować nawet zimną wodę, aby wzmocnić tkanki. Czystość wyzwala i&nbsp;wzmacnia. Woda ściąga i&nbsp;hartuje”. Powoli do mentalności ludzi przedostawało się takie myślenie. Na fali tej zmiany szkocki pisarz Tobias Smollett odkrywa, że kąpiele morskie oraz jesienne wizyty w&nbsp;ówczesnych odpowiednikach SPA wzmacniają jego ciało: „Woda posiada niezwykłe zdolności lecznicze i&nbsp;koi cierpienia zarówno wewnętrzne, jak i&nbsp;na zewnątrz &ndash; cielesne”. W&nbsp;1861 doktor Austin Harriet publikuje <span class="em">Kąpiele &ndash; jak je brać</span>, oferując praktyczny przewodnik zawierający dobre rady z&nbsp;zakresu mycia się dla amatorów. Modzie ulega wiele znanych osób &ndash; Charles Dickens czy królowa Wiktoria należą już do pokolenia ceniącego sobie kąpiel. Na luksus ten mogli sobie pozwolić jednak nieliczni, którzy mieli w&nbsp;domach łazienki.</p>

  <div class="ramka">
    <p class="x6-tytul-ciekaw">STAN ZDROWIA PUBLICZNEGO <br class="calibre4" />I&nbsp;WIEDZY MEDYCZNEJ W&nbsp;XIX WIEKU (AMERYKA)</p>

    <p class="x6-txt-ciekaw-pierwszy">W&nbsp;XIX wieku, choć jeszcze nieśmiało, zaczęto akceptować idee mycia się oraz prania odzieży. Liderem zmian była protestancka Ameryka, która uznawała zarówno czystość duszy, jak i&nbsp;ciała. Szybko na rynku pojawiły się pierwsze mydła, dezodoranty, tampony, wody do ust, wybielacze zębów. Europejczycy niechętnie akceptowali takie nowości, więc i&nbsp;epoka industrializacji pociągnęła za sobą kolejne problemy społeczne. W&nbsp;gwałtownie rosnących miastach następowały po sobie epidemie dżumy, duru, tyfusu, cholery, błonicy, ospy, odry, szkarlatyny. W&nbsp;USA było lepiej, ale stan zdrowia mieszkańców Nowego Świata również pozostawiał wiele do życzenia. Na początku XIX wieku spustoszenie siały malaria (na południu) i&nbsp;gruźlica (na północy). Najkrócej żyło się w&nbsp;dużych miastach &ndash; w&nbsp;Massachusetts średnio 6 lat krócej niż na wsi, a&nbsp;Nowy Orlean, ze swoim tropikalnym klimatem, był prawdopodobnie jednym z&nbsp;najniebezpieczniejszych miejsc w&nbsp;Stanach Zjednoczonych. Sytuacja ta nie zaskakuje, jeśli uwzględni się mizerną wiedzę i&nbsp;wykształcenie amerykańskich lekarzy, których uważano raczej za niebezpiecznych szarlatanów niż osoby, którym można powierzyć własne zdrowie. Praktycznie każdy człowiek, mający za sobą podstawową edukację, mógł wziąć udział w&nbsp;zajęciach i&nbsp;zdać egzaminy. W&nbsp;ciągu pół roku można było uzyskać pozwolenie na działalność medyczną. Pewien praktykujący lekarz opisywał ten problem następująco: „Jest dobrze znane w&nbsp;środowisku naukowym, że jeżeli ktoś nie dostał stypendium, nie potrafił pisać, wyrzucano go z&nbsp;zajęć, a&nbsp;wreszcie ze szkół, to jest zawsze jedno niezawodne zajęcie, którym może się parać &ndash; medycyna”. Inny ówczesny lekarz zauważał uroki swojej profesji: „Chłopiec, który do niczego się nie nadaje, w&nbsp;przyszłości zostanie lekarzem”. Powszechne więc było korzystanie z&nbsp;usług najróżniejszych znachorów lub zielarzy. Wciąż obowiązywała teoria humoralna, ogłoszona w&nbsp;II wieku przez greckiego lekarza Galena, według której w&nbsp;każdym organizmie znajdują się cztery płyny (łac.&nbsp;<span class="em">humores</span>): krew, flegma, żółć i&nbsp;żółć czarna. U&nbsp;zdrowego człowieka płyny te powinny pozostawać w&nbsp;równowadze. Choroby zakłócały równowagę, a&nbsp;do jej przywrócenia upuszczano krew lub ordynowano środki na przeczyszczenie.</p>
  </div>

  <p class="x5-srodtytul1">W&nbsp;POSZUKIWANIU ZASAD HIGIENY</p>

  <p class="xi">Nowy sposób postrzegania ciała, które należy hartować, szedł w&nbsp;parze z&nbsp;odkryciami farmakologicznymi, takimi jak izolacja morfiny z&nbsp;opium czy chininy z&nbsp;drzewa chinowego oraz wprowadzenie strzykawek. Dzięki temu powstała idea szczepień, wcześniej znana tylko w&nbsp;szczątkowej formie zabiegu inokulacji, który polegał na wąchaniu sproszkowanych krost osoby, która przeszła ospę. Szczepionkę w&nbsp;jej współczesnym rozumieniu wynalazł angielski lekarz Edward Jenner, w&nbsp;efekcie eksperymentów przeprowadzonych w&nbsp;1796 roku. Jeszcze bardziej istotne stały się badania przeprowadzone w&nbsp;połowie XIX wieku przez Ludwika Pasteura. Dowodziły one, iż żywe organizmy mogą prowadzić do kwaśnienia wina. W&nbsp;ten sposób świat po raz pierwszy usłyszał o&nbsp;drobnoustrojach i&nbsp;zarazkach. Pasteur zwrócił też uwagę na fakt, że sztucznie osłabione bakterie mogą być zastosowane jako broń przeciwko chorobie. W&nbsp;1885 roku pierwszy raz zaszczepił przeciw wściekliźnie chłopca, ugryzionego przez psa. Niedługo potem powstały szczepionki przeciw cholerze i&nbsp;dżumie. Niemal jednocześnie brytyjski chirurg Joseph Lister, znający teorie Pasteura, zmienia spojrzenie na medycynę, twierdząc, że źródłem zakażeń i&nbsp;infekcji są brudne ręce, pościel, ubrania. Operacje należy więc prowadzić w&nbsp;sterylnych warunkach. Lister był pionierem antyseptyki. Promował zwalczanie zarazków kwasem karbolowym (fenolem), twierdząc, że obronić się przed chorobami można tylko czystością. W&nbsp;1876 roku w&nbsp;Filadelfii, na wystawie upamiętniającej 100-lecie niepodległości USA, wygłosił wykład na ten temat. Wśród słuchaczy znajdował się Robert Wood Johnson, który wpadł na pomysł produkowania opatrunków i&nbsp;pierwszych na świecie ubrań antyseptycznych.</p>

  <p class="x5-srodtytul">BRACIA JOHNSON WKRACZAJĄ NA SCENĘ</p>

  <p class="xi">Robert Wood Johnson fascynował się medycyną i&nbsp;farmakologią dzięki staraniu jego rodziców, którzy chcieli uchronić swego trzeciego syna przed udziałem w&nbsp;wojnie secesyjnej. W&nbsp;1861 roku 16-letni wówczas Robert terminował w&nbsp;aptece Wood&amp;Tittamer w&nbsp;Poughkeepsie, należącej do rodziny jego matki. W&nbsp;1864 roku, po stażu, Robert otrzymał pracę sprzedawcy w&nbsp;znanej aptece Rushton&amp;Aspinwall na Manhatanie. Po kilku latach w&nbsp;branży szukał swojego miejsca na rynku, myśląc poważnie o&nbsp;imporcie i&nbsp;pośredniczeniu przy sprzedaży medykamentów. Wynajął nawet biuro przy Platt Street.</p>

  <p class="x5-srodtytul1">SEABURY AND JOHNSON</p>

  <p class="xi">Pracując na Platt Street, młody farmaceuta poznał George’a&nbsp;Seabury’ego, pochodzącego z&nbsp;bogatej rodziny niedoszłego lekarza, którego karierę w&nbsp;medycynie przerwał wybuch wojny secesyjnej, w&nbsp;trakcie której służył w&nbsp;wojsku. Razem założyli firmę Seabury&amp;Johnson, w&nbsp;której Seabury został prezesem, a&nbsp;Johnson sekretarzem i&nbsp;sprzedawcą. Oferowali oni całkiem niezłej jakości plastry. Jeden z&nbsp;ich produktów trafił na Targi Filadelfijskie w&nbsp;1876 roku &ndash; te same, gdzie wykładał Lister. Robert przebywał tam jako przedstawiciel firmy. Zainspirowany przez Listera, zaproponował wspólnikowi rozszerzenie działalności o&nbsp;produkcje antyseptycznych ubrań dla lekarzy. Bezskutecznie. Nie był to zresztą jedyny powód zarysowujących się konfliktów między wspólnikami. W&nbsp;tym samym roku Seabury zatrudnił w&nbsp;firmie swego brata, by wspomóc go w&nbsp;okresie kryzysu gospodarczego, kiedy niełatwo było o&nbsp;pracę. W&nbsp;odpowiedzi na ten ruch, Robert W.&nbsp;Johnson wprowadził do firmy swoich braci &ndash; Jamesa Wooda i&nbsp;Edwarda Meada. Wspólnik nie był tym zachwycony, zwłaszcza że Robert miał w&nbsp;sumie pięciu braci i&nbsp;istniała obawa, że będzie chciał zatrudnić wszystkich. Relacje między wspólnikami były coraz bardziej napięte, bo ich wizje przyszłości firmy znacznie się różniły. Już w&nbsp;1884 roku pojawiały się wątki zerwania współpracy, a&nbsp;w&nbsp;styczniu 1885 roku Seabury nie wziął udziału w&nbsp;corocznym spotkaniu właścicielskim. Pół roku później doszło wreszcie do poważnego starcia między wspólnikami, w&nbsp;wyniku czego z&nbsp;firmy odeszli Edward i&nbsp;James. Kilka tygodni później Robert Wood Johnson sprzedał swoje udziały, a&nbsp;w&nbsp;zamian za podpisanie klauzuli o&nbsp;niewchodzeniu przez 10 lat w&nbsp;inny biznes działający na tym samym rynku miał otrzymywać skromne procenty od sprzedaży w&nbsp;firmie Seabury&amp;Johnson.</p>

  <p class="x5-srodtytul1">BRACIA JOHNSON ZACZYNAJĄ NOWY ROZDZIAŁ</p>

  <p class="xi">Edward i&nbsp;James oraz ich nowy wspólnik, George Washington Yost, zdecydowali się na założenie własnej firmy. Próbowali sił w&nbsp;nowej, innowacyjnej branży, oferując maszynę do pisania Caligraph. Okazało się, że ich produkt naruszał patent Remingtona, który w&nbsp;1873 roku wprowadził na rynek słynną maszynę, wykorzystującą po raz pierwszy w&nbsp;historii innowacyjną klawiaturę QWERTY.&nbsp;Po procesie bracia stracili wszystkie pieniądze i&nbsp;w&nbsp;styczniu 1886 roku postanowili wrócić do tego, co umieli najlepiej. Po zaciągnięciu 1000 dolarów pożyczki założyli firmę Johnson&amp;Johnson. Firma na początku zatrudniała 14 pracowników, a&nbsp;że bracia działali za wiedzą Roberta, część pracowników rekrutowała się z&nbsp;firmy Seabury&amp;Johnson. Robert, ze względu na wcześniejsze ustalenia z&nbsp;Seaburym, dystansował się jednak od działań braci. Napisał list, w&nbsp;którym tłumaczył, że nie tylko nie może pomóc w&nbsp;rozwoju przedsięwzięcia, ale i&nbsp;nie ma zamiaru w&nbsp;ogóle o&nbsp;tym rozmawiać. Ostrzegał też, że aby konkurować z&nbsp;firmą Seabury&amp;Johnson, w&nbsp;której już nie jest udziałowcem, potrzebują oni pięć razy więcej kapitału. Tymczasem aż do lata 1886 roku Seabury nie wypłacał Robertowi ustalonych wcześniej kwot. Po interwencji Johnsona, Seabury, choć niechętnie, zgodził się na unieważnienie ich wcześniejszych ustaleń. 23 września Robert opublikował kolejny list, w&nbsp;którym oświadczał, że jako udziałowiec włącza się w&nbsp;działalność firmy Johnson&amp;Johnson (posiadał 40% udziałów, pozostali bracia po 30%). Wniósł nie tylko swój entuzjazm i&nbsp;wiedzę, ale też pokaźny kapitał. Tak oto ruszył błyskawicznie rozwijający się biznes trzech, a&nbsp;właściwie czterech braci Johnson ponieważ Will, czwarty z&nbsp;braci, zarządzał jedną z&nbsp;fabryk firmy.</p>

  <p class="x5-txt">Firma miała siedzibę w&nbsp;Nowym Brunszwiku, co było dziełem przypadku. James W.&nbsp;Johnson, podróżując w&nbsp;styczniu 1886 roku pociągiem, zauważył na jednym z&nbsp;budynków tabliczkę „do wynajęcia”. Nowy Brunszwik, leżący w&nbsp;połowie drogi pomiędzy Nowym Jorkiem a&nbsp;Filadelfią, okazał się świetną lokalizacją startującego biznesu. Pierwszy, historyczny materiał prasowy na temat J&amp;J ukazał się 3 marca, gdy lokalna gazeta „The New Brunswick Times” donosiła, że młoda firma właśnie wynajęła miejsce pod swój przyszły interes i&nbsp;niedługo zacznie działać. Zainstalowano maszyny do masowej produkcji medykamentów, w&nbsp;dużej mierze zaprojektowane przez Jamesa W.&nbsp;Johnsona, i&nbsp;firma zaczęła produkować: plastry, sterylne szwy oraz bandaże i&nbsp;watę, zaimpregnowaną środkami antyseptycznymi (takimi jak jodyna). Produkty pakowano tak, żeby utrzymać ich sterylność, na początku w&nbsp;skupowane od lokalnych dostawców… opakowania na cygara.</p>

  <p class="x5-txt">Udany rok 1886 przyniósł firmie 1099 klientów. Bracia Johnson zatrudnili kolejnych pracowników &ndash; w&nbsp;1887 roku było ich już 125 &ndash; a&nbsp;firma rozbudowała się, zajmując kilka kolejnych budynków wokół tego, który wynajął wcześniej James. Biznes rozwijał się dynamiczne, lecz barierą stał się przepływ informacji o&nbsp;potrzebie korzystania ze środków antyseptycznych.</p>

  <p class="x5-srodtytul">BUDOWA SPOŁECZEŃSTWA HIGIENICZNEGO</p>

  <p class="xi">Antyseptyka była w&nbsp;tamtych czasach co najwyżej interesującą nowinką. Wiele publikacji tematycznych nawet nie poruszało tej kwestii, a&nbsp;ówczesny poziom czystości dziś jawi się nam jako makabryczny &ndash; chirurdzy nie sterylizowali rąk ani sprzętu operacyjnego, a&nbsp;zabiegi wykonywali w&nbsp;ubraniach, w&nbsp;których przyszli z&nbsp;ulicy. Skutkiem tego była oczywiście wysoka śmiertelność pacjentów oraz liczne zakażenia i&nbsp;komplikacje pooperacyjne. Bracia Johnson szybko zrozumieli, że sama masowa produkcja antyseptycznych produktów i&nbsp;materiałów, wspomagających leczenie i&nbsp;operację, nie wystarczy. Mieli świadomość, że trzeba dotrzeć do ludzi i&nbsp;uświadomić im potrzebę zmiany materiałów (i&nbsp;nawyków) na bardziej higieniczne. Jak? Na szczęście dla Roberta W.&nbsp;Johnsona &ndash; oraz dla wszystkich pacjentów &ndash; odpowiedź kryła się dosłownie za rogiem. Kilkaset metrów od fabryki J&amp;J pracował Fred Klimer, prowadzący świetnie zaopatrzoną aptekę „Opera House”. Ten 38-letni wówczas farmaceuta, naukowiec i&nbsp;utalentowany autor, był wielkim zwolennikiem teorii „niewidzialnych zabójców”, jak nazywał mikroorganizmy Joseph Lister. „Opera House” odwiedzało wiele znanych osób, m.in. Thomas Edison. Wśród klientów był też Robert W.&nbsp;Johnson. Szybko znaleźli wspólny język i&nbsp;już w&nbsp;1888&nbsp;roku wydali wspólnie publikację: <span class="em">Nowoczesne antyseptyczne metody leczenia ran</span>. Klimer był zafascynowany Johnsonem, a&nbsp;Robert z&nbsp;kolei zdawał sobie sprawę z&nbsp;tego, jak wiele może przynieść współpraca z&nbsp;Fredem. Ku zadowoleniu obu stron, w&nbsp;1889 roku udało się zwerbować tego najbardziej niezwykłego pracownika w&nbsp;dziejach Johnson&amp;Johnson. Klimer sprzedał swój interes i&nbsp;jako dyrektor naukowy dołączył do firmy Johnson&amp;Johnson. O&nbsp;swoim szefie i&nbsp;przyjacielu pisał: „Tryskał entuzjazmem, jego determinacja i&nbsp;wiara we wszystkich innych była godna podziwu. Kiedy mówił: «Zaczynamy!» wszyscy staraliśmy się z&nbsp;całych sił”.</p>

  <p class="x5-srodtytul1">POTRZEBUJECIE STERYLNEJ CZYSTOŚCI</p>

  <p class="xi">Kiedy Klimer pojawił się w&nbsp;przedsiębiorstwie, firmowe laboratorium było małe i&nbsp;przestarzałe. W&nbsp;ciągu 2 lat stało się jednym z&nbsp;najnowocześniejszych na świecie. Firma zaczęła rozwijać własne metody sterylizacji oraz własne „pomieszczenie czyste”, gdzie produkowano wymagające idealnej czystości produkty. Aby pracować w&nbsp;tym dziale, pracownicy musieli przejść specjalny kurs, uświadamiający ryzyko i&nbsp;zagrożenia, jakie wiążą się z&nbsp;wnoszeniem nieczystości. Wytyczne obejmowały m.in. odpowiednio częste mycie rąk i&nbsp;zmianę ubrania oraz serię zakazów: dotykania innych osób, wkładania czegokolwiek do ust, noszenia biżuterii czy podnoszenia rzeczy, które upadły na podłogę. Fred Klimer popularyzował zarówno higienę, jak i&nbsp;markę Johnson&amp;Johnson, wydając po szyldem firmy liczne publikacje. Do aptekarzy adresowana była gazeta „Red Cross Messenger”, w&nbsp;której radzono, jak wzbudzać zaufanie klientów i&nbsp;zwiększać sprzedaż. Czytelnikami „Red Cross Notes” byli lekarze. Jednym z&nbsp;nich okazał się sam Joseph Lister, który 21 grudnia 1891 napisał do J&amp;J list, zaadresowany imiennie do Freda Klimera, dopytując o&nbsp;detale działalności przedsiębiorstwa. Odpowiedź firmy z&nbsp;28 grudnia 1891 roku zawierała szczegółowe informacje, o&nbsp;które prosił Lister, a&nbsp;także zapewnienie, że wszystko to jest możliwe dzięki niezwykłym odkryciom Listera. Johnson&amp;Johnson wydawało również skierowaną do klientów aptek, darmową książeczkę <span class="em">Household Hand Book</span>, w&nbsp;której informowano, w&nbsp;jaki sposób rozpoznawać choroby i&nbsp;unikać ich oraz jak dbać o&nbsp;czystość i&nbsp;bezpieczeństwo. „Misją tej książki jest pomoc w&nbsp;walce z&nbsp;chorobami oraz promocja zdrowego stylu życia” &ndash; brzmiało hasło z&nbsp;drugiej książki. Ważną rolę w&nbsp;tej walce miały oczywiście odegrać produkty Johnson&amp;Johnson.</p>

  <p class="x5-srodtytul1">DROGA DO SERC MŁODYCH MAM</p>

  <p class="xi">Oferta firmy była bardzo szeroka. Największą popularnością cieszyły się przeciwbólowe plastry z&nbsp;gumy, pochodzącej z&nbsp;terytoriów Indii, których produkcja była niesłychanie żmudna. Nasączone chininą, opium i&nbsp;tlenkiem cynku przynosiły ulgę w&nbsp;bólu. W&nbsp;składzie były też popularne składniki, takie jak gorczyca ogrzewająca ranę czy wyciąg z&nbsp;pokrzyka wilczej jagody (łac.&nbsp;<span class="em">Atropa belladonna</span>), zawierający skopolaminę oraz hioscyjaminę, które mają właściwości uspokajające i&nbsp;działają jako środek rozluźniający mięśnie gładkie. Gdy pojawiły się głosy, że plastry J&amp;J powodują podrażnienie skóry, Fred Klimer wysyłał klientom talk, aby można było łagodzić stan zapalny naskórka. Działanie to umożliwiło odkrycie, że w&nbsp;podobny sposób można radzić sobie z&nbsp;wysypką, która powstawała pod pieluszką niemowlaka. Wkrótce, w&nbsp;1893 roku, firma wprowadziła na rynek innowacyjny produkt „Baby Powder”, w&nbsp;dużej mierze na bazie&nbsp;talku. Od tego momentu J&amp;J zaczyna się pozycjonować jako firma opiekująca się dziećmi i&nbsp;ich mamami, niedługo potem rozszerzając swoją ofertę m.in. o&nbsp;mydła, kremy oraz podpaski.</p>

  <p class="x5-txt">Opieka nad matką i&nbsp;dzieckiem dawała firmie niezwykle szerokie pole do popisu. W&nbsp;1900 roku ponad 90% porodów było przyjmowanych w&nbsp;domach, najczęściej przez członków rodziny. „Pacjenci nie zawsze wiedzą, jak powinno wyglądać utrzymanie chirurgicznej czystości. To w&nbsp;szczególności dotyczy młodych kobiet w&nbsp;ciąży”. Dlatego firma oferowała zestawy, składające się z&nbsp;wielu produktów, np.&nbsp;Dr. Simpson’s Maternity Kit oraz Dr. Cook Maternity Outfit, nazwane tak na cześć lekarzy pracujących dla J&amp;J, którzy przyczynili się do ich powstania. W&nbsp;1902 roku J&amp;J publikuje książkę <span class="em">Higiena w&nbsp;macierzyństwie</span>, w&nbsp;której zawarte są uwagi na temat okresu ciąży, diety i&nbsp;sposobów dbania o&nbsp;noworodka. Mały format książki pozwalał wygodnie umieścić ją w&nbsp;torebce i&nbsp;zabierać wszędzie ze sobą.</p>

  <p class="x5-srodtytul1">POPULARNOŚĆ I&nbsp;INNOWACJA</p>

  <p class="xi">Jako że niestrawność była zmorą końca XIX wieku, firma J&amp;J włączyła się w&nbsp;nurt produkcji tabletek na trawienie. Na rynku były obecne produkty z&nbsp;owocu papai, takie jak Papoid, który pojawił się w&nbsp;sprzedaży w&nbsp;1887 roku, oraz Papain doktora Finklera, a&nbsp;także zawierający wyciąg z&nbsp;papai oraz orzechów koli produkt o&nbsp;nazwie Caricola. Reklama głosiła: „Możesz jeść wszystko i&nbsp;być szczęśliwym, tak długo jak używasz tabletek na trawienie firmy Johnson&amp;Johnson”. Badania nad trawieniem zupełnie pochłonęły jednego z&nbsp;braci, Edwarda. W&nbsp;1905 roku odszedł z&nbsp;J&amp;J, by założyć własną firmę, Mead Johnson&amp;Company. Przedsiębiorstwo istnieje do dziś i&nbsp;przynosi znaczące zyski.</p>

  <p class="x5-txt">Innym bardzo ważnym produktem były apteczki pierwszej pomocy, których wprowadzenie było &ndash; jak to się często dzieje z&nbsp;najciekawszymi wynalazkami &ndash; dziełem przypadku. Robert W.&nbsp;Johnson, współwłaściciel rancza w&nbsp;Kolorado, jechał koleją na wakacje do swej posiadłości. Wdał się w&nbsp;dyskusję z&nbsp;lekarzem kolejowym, narzekającym na dużą liczbę wypadków przy budowie kolei i&nbsp;na brak systemu szybkiej pomocy rannym. Zainspirowany tą dyskusją Robert, zaproponował w&nbsp;1890 roku kolejową apteczkę pierwszej pomocy &ndash; drewnianą skrzynkę wyposażoną w&nbsp;antyseptyczny ubiór oraz medykamenty, wraz z&nbsp;instrukcją ich użycia. Podobne apteczki pojawiły się później w&nbsp;domach, szkołach, biurach, fabrykach oraz, już dużo później, samochodach.</p>

  <p class="x5-txt">Ważnym elementem apteczki był trójkątny bandaż Esmarch Triangular Bandage, który świetnie sprawdzał się w&nbsp;trudnych i&nbsp;stresujących warunkach, np.&nbsp;na polu bitwy. Nazwa tego produktu pochodziła od nazwiska Johanna Augusta von Esmarcha, profesora chirurgii, który nadzorował leczenie niemieckiej armii podczas wojny francusko-pruskiej w&nbsp;1870 roku. Największą zaletą produktu była nadrukowana bezpośrednio na bandażu szczegółowa instrukcja obsługi w&nbsp;obrazkach. Mając bandaż, miało się też samouczek, jak go użyć. Wydany w&nbsp;1903 roku przez J&amp;J <span class="em">Handbook of the First Aid</span> uznawał ten produkt za „najbardziej poręczny i&nbsp;przydatny bandaż na świecie”.</p>

  <p class="x5-srodtytul1">ŚLEPE ULICZKI INNOWATORÓW</p>

  <p class="xi">Zdarzały się też wpadki. W&nbsp;1894 roku firma wprowadziła na rynek wino o&nbsp;nazwie Vino Kolfara, składające się z&nbsp;ekstraktu z&nbsp;orzeszków koli i&nbsp;wyróżniające się nutką smakową wiśni. Reklamowane było jako kojące nerwy, zapobiegające zmęczeniu, dodające sił i&nbsp;zachęcające do pracy. „Zrób więcej, mniej pracując &ndash; osiągaj lepsze rezultaty” &ndash; tak brzmiało hasło reklamowe tego produktu, rekomendujące go sportowcom (w&nbsp;tym rowerzystom), chorym i&nbsp;przepracowanym. Vino Kolfara miało pomagać w&nbsp;trawieniu, zwalczać astmę, niestrawność, gorączkę, grypę, będąc jednocześnie afrodyzjakiem. Jednak w&nbsp;1896 roku zostało wycofane z&nbsp;produkcji, gdyż okazało się, że pracownicy, wspomagający się tym specyfikiem, postępowali dokładnie odwrotnie niż twierdziła reklama.</p>

  <p class="x5-txt">Nie uzyskał oczekiwanego powodzenia Mosquitoons, mający za zadanie pozbywać się uciążliwej i&nbsp;groźnej dla zdrowia plagi, jaką były komary. Wystarczyło zapalić środek o&nbsp;kształtach piramidy i&nbsp;wyjść z&nbsp;domu, a&nbsp;wydobywający się z&nbsp;niego dym truł wszystkie komary w&nbsp;pokoju. Opakowanie z&nbsp;XIX wieku nie pozostawia wątpliwości &ndash; środek, zgodnie z&nbsp;tym, co podawano w&nbsp;reklamie, był nieszkodliwy dla przedmiotów z&nbsp;metalu oraz ubrań.</p>

  <p class="x5-txt">Nie chwyciła także pasta do zębów, wprowadzona na rynek w&nbsp;1887 roku pod nazwą Zonweiss (niem.&nbsp;„białe zęby”). Pasta sprzedawana była wraz z&nbsp;małą łyżeczką, co pozwalało właściwie dozować ją na szczoteczkę do zębów. Nie okazała się jednak sukcesem. Reklama zachęcała: „Kiedy widać rząd zębów o&nbsp;kolorze perłowym, cudowny urok białej czystości aż lśni”, a&nbsp;J&amp;J bezskutecznie oferowali aptekarzom zegarki za sprzedawanie pasty. Wszystko na nic &ndash; produkt nie zdobył uznania klientów. Na rynku najpopularniejsza była pasta oferowana przez Samuela Colgate’a, który zaczął ją sprzedawać już w&nbsp;1873 roku.</p>

  <p class="x5-srodtytul1">CORAZ CZYŚCIEJ</p>

  <p class="xi">Mimo kilku wpadek większość innowacyjnych produktów odnosiła sukces komercyjny. Zgromadzono je w&nbsp;katalogu opublikowanym wraz z&nbsp;cennikiem w&nbsp;lipcu 1887 roku. Wśród licznych nowatorskich produktów, znalazła się tam Patented Linton Artificial Sponge. Była to gąbka z&nbsp;bawełny szczelnie owinięta wokół pojemnika ze&nbsp;środkiem bakteriobójczym i&nbsp;używana przy operacjach. Gdy operujący lekarz ją naciskał, środek wydostawał się z&nbsp;gąbki na ciało. To była prawdziwa innowacja. Około 1900 roku powstało płynne mydło antybakteryjne Synol, wykonane z&nbsp;zapewniającej aromatyczny zapach smoły drzewnej, dzięki któremu można było umyć ręce, zdezynfekować narzędzia czy utrzymać ciało w&nbsp;czystości. Mydło firmowali ówcześni celebryci, tacy jak aktorka Louise Dresser, która wystąpiła w&nbsp;49 filmach i&nbsp;grała na Broadway’u. W&nbsp;1914 roku „Red Cross Messenger” publikuje reklamy z&nbsp;wypowiedzią Dresser: „Mydło zarekomendował mi doktor. Używam go od roku i&nbsp;tak przywykłam, że nie mogę się bez niego obejść. (…) Sugeruję każdemu, aby opowiadał o&nbsp;zaletach, jakie niesie ze sobą ten niezwykły produkt”. Wtórowała jej inna aktorka grająca w&nbsp;musicalach, Trixie Friganza: „Dla mnie Synol jest nieoceniony. Używałam go przez kilka lat i&nbsp;zrozumiałam, że nic nie może się z&nbsp;nim równać. Nie rozstaję się z&nbsp;nim”.</p>

  <p class="x5-txt">Dobrze sprzedawały się także nici dentystyczne, wprowadzone do sprzedaży w&nbsp;1898 roku oraz małe gwiazdki, strzałki czy serduszka do naklejania na skórę, powstające z&nbsp;materiału pozostałego po wykonaniu plastrów. Okazało się, że zapanowała moda na takie ozdoby. Dlaczego więc firma nie miała oferować tego klientom?</p>

  <p class="x5-srodtytul">INNOWACYJNE PRODUKTY, INNOWACYJNY BIZNES</p>

  <p class="xi">Bracia Johnson prowadzili swą firmę według zasad, które i&nbsp;dziś stanowiłyby o&nbsp;nowoczesności firmy, choć wtedy jeszcze nie nosiły swych współczesnych nazw: reklama profilowana, <span class="em">content marketing</span> (budowanie pozycji eksperckiej za pomocą dobrze adresowanych, wartościowych treści), budowanie marki, społeczna odpowiedzialność biznesu…</p>

  <p class="x5-srodtytul1">FIRMA, PRODUKT, MARKA</p>

  <p class="xi">Bracia od początku uznawali, że skuteczna sprzedaż produktów J&amp;J wymagała chwytliwego hasła reklamowego. Ponieważ klienci zaopatrywali się w&nbsp;dużą część produktów w&nbsp;aptekach, motto J&amp;J od 1920 roku brzmiało: „Twój aptekarz jest kimś więcej niż kupcem”. To hasło odzwierciedlało podejście Freda Klimera do zawodu aptekarza, jako do strażnika zdrowia lokalnej społeczności, i&nbsp;szybko stało się rozpoznawalne. Wiele aptek podchwyciło je, gdyż świetnie mogło służyć ich własnym celom. Wydawało się, że kampania będzie wielkim sukcesem, gdy nagle jeden z&nbsp;poważnych magazynów farmaceutycznych odmówił zamieszczenia hasła. Żartowano, że zdaniem redaktorów motto miało zakończenie: „(…) bo jest przemytnikiem alkoholu”. Były to czasy prohibicji, a&nbsp;alkohol &ndash; choć był nielegalny &ndash; nie na tracił popularności. J&amp;J poradziło sobie z&nbsp;tym, uzupełniając hasło: „Twój aptekarz jest kimś więcej niż kupcem. Sprawdź w&nbsp;swojej aptece. Johnson&amp;Johnson”. Z&nbsp;takim hasłem marketing nie mógł się nie udać.</p>

  <p class="x5-txt">Nie mniej nowocześnie firma radziła sobie z&nbsp;rozpoznawalnością poszczególnych produktów. Robert W.&nbsp;Johnson miał bowiem sieć przyjaciół&ndash;partnerów biznesowych, która mogłaby wywołać paroksyzmy zazdrości u&nbsp;twórców dzisiejszych portali społecznościowych. James Walter Thompson, słynny XIX-wieczny pionier reklamy, który zaczynał z&nbsp;500 dolarami w&nbsp;kieszeni w&nbsp;1877 roku, był przyjacielem Roberta, a&nbsp;firma braci Johnsonów była jednym z&nbsp;jego najlepszych klientów. Thompson jako pierwszy wyjaśnił, czym jest <span class="em">branding</span> &ndash; słowo klucz dla dzisiejszych pracowników działów marketingu. Mawiał: „Nie ma ograniczeń. Każde miejsce na Ziemi, gdzie są sprzedawane produkty poprzez reklamę, są w&nbsp;polu zainteresowania JWT”. Obecnie JWT jest jedną z&nbsp;czterech największych agencji reklamowych na świecie.</p>

  <p class="x5-srodtytul1">PRACOWNIK TWÓJ SKARB</p>

  <p class="xi">Pod koniec 1894 roku w&nbsp;J&amp;J pracowało 400 osób, w&nbsp;1907 roku zatrudnionych było 1000 osób, a&nbsp;w&nbsp;1908 roku &ndash; już 2500 osób, o&nbsp;które firma wyjątkowo dbała. W&nbsp;1907 roku powstał oddzielny departament dbający o&nbsp;pracowników. Do ich dyspozycji była biblioteka i&nbsp;szpital, czekali też na nich doradcy, z&nbsp;którymi można było porozmawiać w&nbsp;przypadku jakiegokolwiek problemu. Departament organizował zajęcia z&nbsp;gimnastyki, higieny czy języków obcych. Szybko pojawiły się też inicjatywy pracownicze, takie jak klub muzyczny „Glee Club” czy „Laurel Club”, stworzony przez kobiety celem promowania akcji edukacyjnych i&nbsp;charytatywnych. W&nbsp;1907 roku powstała także żeńska drużyna koszykarska, w&nbsp;której grały klubowiczki z&nbsp;„Laurel Club”, a&nbsp;w&nbsp;1916 roku &ndash; męska drużyna kręglowa, w&nbsp;której grał syn Roberta W.&nbsp;Johnsona, Robert W. junior. Niestety nie wiadomo dziś, jakim był graczem.</p>

  <p class="x5-txt">Firma była również pionierem w&nbsp;zatrudnianiu kobiet-naukowców. W&nbsp;1907 roku J&amp;J przyjęło do pracy Edith von Kuster, która ukończyła chemię na Uniwersytecie stanu Minnesota. Zapewne inspirowała ją Polka Maria Skłodowska-Curie, która otrzymała nagrodę Nobla z&nbsp;fizyki w&nbsp;1903 roku, a&nbsp;w&nbsp;1911 roku z&nbsp;chemii. Fred Klimer w&nbsp;J&amp;J zawsze bronił praw kobiet do podążania drogą naukową (co nie było w&nbsp;tamtych czasach normą). Edith znakomicie sprawdziła się w&nbsp;J&amp;J.&nbsp;Była też członkiem wspomnianego już „Laurel Club”. Ostatecznie wyszła za mąż za jednego z&nbsp;siostrzeńców braci Johnson.</p>

  <p class="x5-txt">Ósmy numer „Red Cross Messenger” przynosi opis wizyty pewnego aptekarza w&nbsp;J&amp;J: „Czystość jest niezmąconą zasadą wszędzie, w&nbsp;pomieszczeniach i&nbsp;korytarzach. Nawet pracownicy działu zajmującego się drukowaniem, gdzie pracuje ponad 30 osób, obsługując nowoczesne maszyny wykonujące etykiety, mogliby nosić strój równie biały jak na plażę, bez obawy o&nbsp;pomazanie go tuszem”. Gość jest również pod wrażeniem kuchni dla pracowników, własnego szpitala, kortów tenisowych, basenu i&nbsp;systemu przeciwpożarowego. Istotnie, Johnson&amp;Johnson aktywnie korzystało z&nbsp;nowinek technicznych. Na przykład, w&nbsp;1908 roku, miało 64 telefony, które służyły nie tylko do rozmów wewnątrz firmy. Można było przez nie połączyć się również z&nbsp;miastami odległymi od Nowego Brunszwiku.</p>

  <p class="x5-srodtytul1">ODPOWIEDZIALNOŚĆ SPOŁECZNA</p>

  <p class="xi">Choć zysk firmy Johnson&amp;Johnson zależy od ludzkich problemów, firma wsławiła się też wspieraniem ofiar katastrof naturalnych oraz wojen. Tradycja ta zaczęła się od 1898 roku, wraz z&nbsp;wojną hiszpańsko-amerykańską, gdy J&amp;J produkowało medykamenty dla amerykańskiej armii. Popyt na nie przewyższał podaż &ndash; Fred Klimer zauważył wtedy, że chcąc sprostać potrzebom armii, trzeba było ponieść dodatkowe koszta, które przekraczały wartość oferowanych produktów. Co zrobiło J&amp;J? Robert W.&nbsp;Johnson był zdania, że produkty J&amp;J, jako ratujące życie, powinny być dostępne zawsze, kiedy są potrzebne. Firma uznała więc pomoc rannym za swój obowiązek. Dwa lata później, społeczeństwo znów mogło liczyć na J&amp;J, tym razem ze względu na gigantyczny huragan, który 8 września zniszczył miasto Galveston. Zginęło prawie 12&nbsp;000 osób &ndash; była to jedna z&nbsp;największych klęsk żywiołowych w&nbsp;historii USA.&nbsp;Program pomocy uruchomiono także po trzęsieniu ziemi o&nbsp;sile 8,3 stopni w&nbsp;skali Richtera, które 18 kwietnia 1906 roku zniszczyło San Francisco. Johnson&amp;Johnson wysłało specjalne pociągi, które zawiozły do San Francisco znaczną ilość podarowanych przez firmę produktów. W&nbsp;1913 roku Fred Klimer szacował na łamach styczniowego „Red Cross Messenger”, że wartość pomocy dla ofiar trzęsienia ziemi z&nbsp;1906 roku wyniosła 100&nbsp;000 dolarów. Firma używała znaku czerwonego krzyża na 13 lat przed powstaniem organizacji Czerwony Krzyż. Na mocy porozumienia z&nbsp;1895 roku, nadal mogła używać tego symbolu. Zasługi firmy podsumował też Robert W.&nbsp;Johnson w&nbsp;liście do wszystkich pracowników, napisanym w&nbsp;1908 roku, z&nbsp;okazji otwarcia jednego z&nbsp;budynków: „Mamy szczęście, że bierzemy udział w&nbsp;tworzeniu produktów, które są używane na całym świecie, aby zapewnić ulgę w&nbsp;bólu i&nbsp;cierpieniu. Wierzymy, że każdy z&nbsp;nas jest upoważniony do przypisywania sobie zasług i&nbsp;nagród za pełnienie posługi na rzecz ludzkości”.</p>

  <p class="x5-srodtytul1">POJMOWANIE PATRIOTYZMU</p>

  <p class="xi">Równie długa była tradycja dobrowolnego udziału pracowników firmy w&nbsp;wojnach. Znana jest historia Richarda, który krótko po przyjęciu do pracy jako sprzedawca, w&nbsp;1898 roku wstąpił do armii. Z&nbsp;niepokojem zastanawiał się, jak zareaguje jego pracodawca. Napisał więc list, zaczynający się od słów: „Jestem zatrudniony w&nbsp;J&amp;J od kilku miesięcy, jednak jest to czas, gdy nasz kraj bierze udział w&nbsp;wojnie z&nbsp;Hiszpanią &ndash; a&nbsp;ja jestem tutaj w&nbsp;nowej pracy &ndash; i&nbsp;potrzebuję jej &ndash; ale moje serce mówi mi, że powinienem bronić naszego kraju (…)”. Robert W.&nbsp;Johnson odpisał mu osobiście, iż firma utrzyma stanowisko pracy do jego powrotu oraz zapłaci za cały okres jego absencji. Dwie dekady później Richard był najlepszym sprzedawcą w&nbsp;firmie. W&nbsp;trakcie wspomnianej pierwszej&nbsp;wojny światowej, od momentu włączenia się USA w&nbsp;działania wojenne, firma J&amp;J produkowała na potrzeby armii m.in. bandaże oraz ubiór ochronny dla personelu opiekującego się rannymi. Pracownicy J&amp;J brali aktywny udział w&nbsp;wojnie, zasilając wszystkie armie &ndash; niemiecką, angielską, australijską, kanadyjską, włoską. Z&nbsp;licznych biur płynęły wtedy wiadomości o&nbsp;zmniejszonej liczbie pracowników, w&nbsp;szczególności z&nbsp;Hamburga, gdzie niemal wszyscy pracownicy biura firmy musieli pójść na front.</p>

  <p class="x5-srodtytul1">WIELOPOKOLENIOWA FIRMA RODZINNA</p>

  <p class="xi">Robert W.&nbsp;Johnson zawsze cieszył się dobrym zdrowiem, ale ostatniego dnia stycznia 1910 roku nie przyszedł do pracy, narzekając na zmęczenie. Tydzień później zmarł na kłębuszkowe zapalenie nerek, na które w&nbsp;1910 roku nie było lekarstwa. Fred Klimer w&nbsp;1910 zauważał, że filozofia nadawania najwyższego priorytetu zdrowiu pacjentów wpisywała się w&nbsp;sposób myślenia Roberta W.&nbsp;Johnsona: „Gdy był on przekonany, że produkt, który może zostać stworzony, uratuje życie i&nbsp;zapobiegnie cierpieniom, postara się go wyprodukować, bez względu na zysk”. Krótko po pogrzebie prezesem firmy został James Wood Johnson i&nbsp;pełnił tę funkcję aż do 1932 roku.</p>

  <p class="x5-txt">W&nbsp;chwili śmierci Roberta W.&nbsp;Johnsona, jego najstarszy syn Robert Wood Johnson Jr miał 16 lat i&nbsp;od dawna interesował się działalnością firmy, podejmując pracę w&nbsp;różnych departamentach, zaczynając od tych najgorszych i&nbsp;najbardziej żmudnych. Pracownicy bardzo go cenili, a&nbsp;on angażował się w&nbsp;pracę całym sercem. Zamiast pójść do college’u, w&nbsp;wieku 18 lat wybrał pracę w&nbsp;J&amp;J.&nbsp;W&nbsp;1914 roku wszedł w&nbsp;skład zarządu firmy i&nbsp;regularnie odwiedzał Freda Klimera w&nbsp;jego laboratorium. Stopniowo wytworzyła się między nimi głęboka relacja. Klimer, po utracie czworga dzieci, w&nbsp;tym syna Joyce’a, na froncie pierwszej&nbsp;wojny światowej, zastępował Robertowi zmarłego ojca. Dzięki Robertowi W.&nbsp;Johnsonowi Jr Johnson&amp;Johnson stało się przedsiębiorstwem globalnym. Był on przekonany, że należy zainwestować w&nbsp;ekspansję zagraniczną, rozwój sieci sprzedaży i&nbsp;dystrybucji. Spotkało się to z&nbsp;oporem stryja młodego człowieka, a&nbsp;jednocześnie prezesa firmy, który twierdził, że ważniejsza jest koncentracja na&nbsp;branży w&nbsp;USA.&nbsp;Jednak jesienią 1922 roku Robert przekonał zarząd, że powinien podjąć wyprawę dookoła świata. Wraz z&nbsp;bratem Sewardem rozpoczęli podróż na pokładzie SS Olimpia 1 października 1923 roku, docierając do Anglii, Francji, Chin, Egiptu, Japonii, Australii, RPA, Indii, Ceylonu (Sri Lanki), Egiptu, holenderskich Indii Wschodnich (Indonezji) i&nbsp;Filipin. W&nbsp;trakcie wyprawy rozmawiali z&nbsp;lokalnymi przedsiębiorstwami o&nbsp;dystrybucji i&nbsp;sprzedaży produktów J&amp;J.&nbsp;Efekty był znakomite, okazało się bowiem, że na całym świecie jest zapotrzebowanie na medykamenty firmy. Po przeczytaniu 36 raportów nadesłanych przez młodego Roberta, sam James W.&nbsp;Johnson dał się namówić na decentralizację przedsiębiorstwa. Oddział w&nbsp;Wielkiej Brytanii rozpoczął działalność w&nbsp;1924 roku, w&nbsp;RPA i&nbsp;Meksyku w&nbsp;1930 roku. Niedługo potem wystartowały oddziały w&nbsp;Belgii, Francji, Irlandii i&nbsp;Argentynie.</p>

  <p class="x5-srodtytul1">FRUSTRACJA I&nbsp;CREDO FIRMY</p>

  <p class="xi">Robert W.&nbsp;Johnson Jr był płodnym autorem i&nbsp;uwielbiał mówić o&nbsp;ideach. Zbiory z&nbsp;jego radiowych przemówień nagrywanych dla pracowników J&amp;J na całym świecie zostały opublikowane w&nbsp;książce <span class="em">Robert W.&nbsp;Johnson Talk It Over</span>. Jego nieszablonowe koncepcje podczas Wielkiej Depresji z&nbsp;lat 30. zakładały podwyżki dla pracowników i&nbsp;skrócony 35-godzinny tydzień pracy. Tymi pomysłami, przetestowanymi w&nbsp;J&amp;J, próbował zainteresować prezydenta Roosevelta. Brak odzewu ze strony administracji spowodował, że pewnego wieczoru Robert W.&nbsp;Johnson, napisał 10-stronicową książkę <span class="em">Try Reality</span>, w&nbsp;której wykładał własną wizję gospodarki amerykańskiej. Jednakże najważniejszy dokument powstał w&nbsp;1943 roku, kiedy to Robert napisał cenione do dziś credo firmy. Zaczyna się ono od słów: „Wierzymy, że jesteśmy odpowiedzialni przede wszystkim wobec lekarzy, pielęgniarek i&nbsp;pacjentów, wobec matek i&nbsp;ojców, i&nbsp;wszystkich ludzi korzystających z&nbsp;naszych produktów i&nbsp;usług. Aby zaspokoić ich potrzeby, wszystko, co robimy, musi być wysokiej jakości”.</p>

  <p class="x5-srodtytul1">WSZYSTKIE FIRMY NASZE SĄ</p>

  <p class="xi">J&amp;J w&nbsp;dużej mierze rozwijało się, skupując inne przedsiębiorstwa. Pierwszym dużym przejęciem było wykupienie w&nbsp;1905 roku firmy J.&nbsp;Ellwood Lee Company, która oferowała podobny asortyment produktów. W&nbsp;ramach umowy obie firmy oferowały swoje produkty we wspólnym katalogu. W&nbsp;1933 roku Johnson&amp;Johnson przejęło Seabury&amp;Johnson. Najdłużej oczekiwaną akwizycją było przejęcie Pfizer Consumer Healthcare, producenta płynu Listerine, co ostatecznie nastąpiło w&nbsp;2006 roku. Obecnie Johnson&amp;Johnson, nadal z&nbsp;siedzibą w&nbsp;Nowym Brunszwiku, sprzedaje swoje artykuły w&nbsp;ponad 175 krajach, wciąż promując higieniczny tryb życia.</p>

  <p class="x5-srodtytul">DZIEDZICTWO J&amp;J</p>

  <p class="xi">Historia J&amp;J na przełomie XIX i&nbsp;XX wieku przeplata się ściśle z&nbsp;popularyzacją czystości i&nbsp;dbania o&nbsp;zdrowie pośród biedoty, zarówno w&nbsp;miastach, jak i&nbsp;na wsiach. Ulotki zachwalają wartość miski z&nbsp;wodą oraz pożytek, jaki przynoszą gąbka, mydło i&nbsp;ręcznik. Działania te prowadzą w&nbsp;końcu do utożsamienia czystości fizycznej z&nbsp;czystością moralną. To swoisty test dla ubogich &ndash; aby wydostać się z&nbsp;nędzy i&nbsp;pokazać, że jest się osobą pracowitą, należy najpierw się umyć. Popularność higienicznego stylu życia zawdzięczają Amerykanie również rozwijającemu się na potęgę przemysłowi farmaceutycznemu, kosmetycznemu i&nbsp;agresywnej reklamie środków czystości oraz wspaniałym odkryciom naukowym. „Ten okres, liczący trochę więcej niż pokolenie, był czasem najważniejszym z&nbsp;punktu widzenia medycyny i&nbsp;chirurgii w&nbsp;historii” &ndash; pisał Fred Klimer w&nbsp;1921 roku, na pierwszej stronie książki zatytułowanej <span class="em">35-lecie Johnson&amp;Johnson</span>.</p>

  <p class="x5-txt">Wiek XX to dla J&amp;J kolejne sukcesy. Do tego stopnia, że poza dynamicznym wzrostem sprzedaży na całym świecie, apteczki tej firmy poleciały w&nbsp;kosmos, wraz z&nbsp;Neilem A.&nbsp;Armstrongiem, Michaelem Collinsem i&nbsp;Edwinem E.&nbsp;Aldrinem Jr, w&nbsp;ramach misji Apollo 11 w&nbsp;1969 roku, której celem było wylądowanie na księżycu. Dziś firmę J&amp;J zna każdy. Osiąga ona zyski rzędu 15 miliardów dolarów rocznie.</p>

  <p class="x5-txt">W&nbsp;XX wieku istotną rolę w&nbsp;Johnson&amp;Johnson odegrała Polka, Barbara Piasecka-Johnson, która mając 34 lata poślubiła 76-letniego Sewarda Johna Johnsona. Trzy lata wcześniej Barbara przybyła do USA z&nbsp;100 dolarami w&nbsp;portfelu oraz z&nbsp;dyplomem historii sztuki Uniwersytetu Wrocławskiego, nie mówiąc ani słowa po angielsku. Początkowo pracowała w&nbsp;hotelu na Manhattanie i&nbsp;szukała pracy jako dziennikarka. Poznała na jednej z&nbsp;imprez towarzyskich pokojówkę, pracującą dla jednej ze znanych amerykańskich rodzin. Dowiedziała się też, że jest wakat na stanowisko pomocnika domowego. W&nbsp;ten sposób została zatrudniona jako kucharka przez drugą żonę S.J.&nbsp;Johnsona. Nie potrafiła jednak gotować, więc niedługo potem została pokojówką. W&nbsp;1971&nbsp;roku 32-letnie małżeństwo Esther i&nbsp;S.J.&nbsp;Johnsona skończyło się rozwodem. Osiem dni później Barbara została nową Panią Johnson. 10 lat po ślubie Seward John Johnson zmarł, zostawiając żonie w&nbsp;testamencie 402&nbsp;824&nbsp;971 dolarów, czyniąc ją jedną z&nbsp;najzamożniejszych kobiet na świecie.</p>
</div>


<div class="title-page" id="calibre_link-12">
  <h1 class="calibre5"><a href="#calibre_link-2" class="calibre2">KOLOR </a><br class="calibre4" /><a href="#calibre_link-2" class="calibre2">PIENIĘDZY,</a><br class="calibre4" /><br class="calibre4" /><br class="calibre4" /><a href="#calibre_link-2" class="calibre2"> CZYLI </a><br class="calibre4" /><a href="#calibre_link-2" class="calibre2"><span class="m-srednia"> O&nbsp;FORTUNIE </span></a><br class="calibre4" /><a href="#calibre_link-2" class="calibre2"><span class="m-srednia"> ZROBIONEJ NA </span></a><br class="calibre4" /><a href="#calibre_link-2" class="calibre2"><span class="marka">FARBACH<br class="calibre6" /> DO WŁOSÓW</span></a></h1>
</div>


<div class="title-page" id="calibre_link-30">
  <p class="x5-txt" id="calibre_link-63">&nbsp;</p>

  <p class="y">„Kobieta, która obcina włosy, właśnie zamierza zmienić swoje życie”&ndash; mawiała Coco Chanel. Taka, która je farbuje &ndash; tym bardziej. Wygląd człowieka jest nieodłącznie związany z&nbsp;jego wewnętrzną wizją tożsamości &ndash; choćby księżna Księżna Diana na zmianę koloru włosów na blond wydawała rocznie ponad 6000 dolarów. Biznesowy potencjał zatrzymywania młodości i&nbsp;kształtowania swego wizerunku przez koloryzacją włosów dostrzegł na początku ubiegłego wieku Eugène Schueller, wynalazca farby do włosów, twórca firmy L’Oréal.</p>

  <p class="x4-wstepny-cytat"><span class="em">CZY WIECIE, KTO TO JEST<br class="calibre4" /> MONSIEUR 6000 GODZIN? TO KTOŚ,<br class="calibre4" /> KTO BĘDZIE PRACOWAĆ WIĘCEJ<br class="calibre4" /> NIŻ SZESNAŚCIE GODZIN DZIENNIE,<br class="calibre4" /> 365 DNI W&nbsp;ROKU (…).</span></p>

  <p class="t3">EUGÈNE SCHUELLER</p>

  <p class="x4-wstepny-cytat1" id="calibre_link-64">(1881&ndash;1957)</p>
</div>


<div class="title-page" id="calibre_link-31">
  <p class="xi">„Czego pragną kobiety? ” &ndash; zastanawiał się Sigmund Freud na przełomie XIX i&nbsp;XX wieku. Choć dziś stawiamy raczej na indywidualizm, pewnie niewielkim błędem obciążona będzie odpowiedź: „wiecznej młodości”. Jest to zresztą odwieczne marzenie ludzkości, nakreślane w&nbsp;literaturze i&nbsp;sztuce. Zupełnie rzeczywiste były losy hiszpańskiego odkrywcy Juana Ponce de Leóna. 3 marca 1513 roku wyruszył w&nbsp;pasjonującą podróż &ndash; pragnął znaleźć „źródło wiecznej młodości”, które według Indian miało bić na mitycznej wyspie Bimini. Nowy Świat dostarczał podróżnikom pożywki dla ich marzeń, bo wedle relacji jego odkrywców był pełen niewiarygodnych zjawisk. Skoro miało istnieć El Dorado, złota kraina, to dlaczego nie źródło wiecznej młodości? Ponce de León, po niecałym miesiącu żeglugi, dotarł do nieznanego wcześniej lądu. Ponieważ do brzegu dobił w&nbsp;niedzielę palmową, nazwał ląd Florydą, od hiszpańskiego <span class="em">Pascua Florida </span>(<span class="em">Kwiecista Wielkanoc</span>). Choć nie znalazł tam tego, czego poszukiwał, nie zaniechał poszukiwań. Osiem lat później wypłynął na kolejną wyprawę, którą przypłacił życiem. Jego marzenia przetrwały w&nbsp;próbach oszukania czasu &ndash; najczęściej przez zatrzymanie lub niwelowanie zmian w&nbsp;wyglądzie fizycznym.</p>

  <p class="x5-srodtytul">KILKA WIEKÓW BARWIENIA WŁOSÓW</p>

  <p class="xi">Zatrzymać czas tak, aby na twarzy nie pojawiały się zmarszczki, a&nbsp;włosy nie zmieniły koloru na siwy &ndash; marzenia zapewne równie odwieczne co kosmetyka. Przez kolejne wieki zachowanie pięknego wyglądu i&nbsp;koloru włosów, jako wyraźnych oznak młodości, stanie się jednym z&nbsp;najistotniejszych elementów utrzymania się w&nbsp;kanonie urody.</p>

  <p class="x5-srodtytul1">EGIPT &ndash; KOLEBKA KOSMETYKI</p>

  <p class="xi">Już w&nbsp;starożytnym Egipcie poszukiwano sposobu, by zatrzymać proces przekwitania urody. Egipcjanie dbali o&nbsp;nawilżanie skóry, nacierając ją olejkami i&nbsp;tłuszczami. Poprawiało to jej wygląd, pomagało zachować higienę i&nbsp;zapobiegało dolegliwościom skórnym i&nbsp;chorobom &ndash; szczególnie w&nbsp;suchym klimacie. Jak można dowiedzieć się z&nbsp;egipskich papirusów, królestwo nad Nilem mogło pochwalić się produkcją kosmetyków &ndash; zachowały się receptury na wytworzenie kremów przeciw zmarszczkom, olejków przeciw łupieżowi, łysieniu i&nbsp;różnym chorobom skóry. Niektóre z&nbsp;wytwarzanych substancji potrafiły „przemienić starca w&nbsp;młodzieńca”. Do dziś ikoną dbałości o&nbsp;urodę pozostaje starożytna królowa Kleopatra, która kąpała się w&nbsp;mleku oślic i&nbsp;stosowała cały arsenał znanych wówczas kosmetyków. Dbała również o&nbsp;włosy &ndash; stosowała mieszanki składające się z&nbsp;oleju rycynowego, mleka i&nbsp;miodu oraz barwiła włosy henną (łac.&nbsp;<span class="em">Lawsonia inermis</span>), obficie rosnącą na brzegach Nilu. Efekt kolorystyczny &ndash; odcień pomarańczowy lub czerwony &ndash; uzyskiwała przez zastosowanie odpowiedniej ilości krowiej krwi i&nbsp;rozgniatanych kijanek. Ostatnia królowa Egiptu była uważana za eksperta od kosmetyki&nbsp;&ndash; napisała o&nbsp;tym nawet traktat, który niestety zaginął bezpowrotnie. Wzmianki o&nbsp;nim zachowały się tylko w&nbsp;przekazie <span class="em">Zakręcanie i&nbsp;farbowanie włosów</span>, autorstwa Pawła z&nbsp;Eginy, lekarza żyjącego w&nbsp;VII wieku, który powołuje się na dzieło Kleopatry, omawiając skład kosmetyków jej autorstwa.</p>

  <p class="x5-srodtytul1">STAROŻYTNE KONTROWERSJE</p>

  <p class="xi">Farbowanie włosów znali również Rzymianie, Grecy i&nbsp;Macedończycy. W&nbsp;tych kulturach była to czynność kontrowersyjna &ndash; uważana za oszustwo &ndash; a&nbsp;nawet prowadząca do konfliktów. Na przykład Arystofanes z&nbsp;Aten zarzucał Lizykratesowi, iż ten swe siwe włosy farbuje na czarno. Jeszcze mniej przebierał w&nbsp;słowach Filip Macedoński, który zganił jednego ze swoich generałów, Antypatra, twierdząc, że ten, kto dopuszcza się farbowania włosów, zdolny jest do każdego oszustwa.</p>

  <p class="x5-srodtytul1">KREW SMOKA, SALETRA I&nbsp;ŻÓŁTKO</p>

  <p class="xi">W&nbsp;średniowieczu Kościół potępiał farbowanie włosów, ponieważ włosy były narzędziem, którym kobiety kusiły mężczyzn do występku. Za szatański uznawano zwłaszcza kolor rudy. Dlatego płótna malarzy późnośredniowiecznych i&nbsp;renesansowych przedstawiają kobiety, najczęściej Madonnę z&nbsp;Dzieciątkiem, z&nbsp;zakrytymi włosami. Mimo to wiele zapisków ze średniowiecza wskazuje, że już w&nbsp;tym okresie powstawały nowe metody koloryzacji włosów. Zachowały się natomiast receptury dotyczące pielęgnacji włosów. Wiele przepisów z&nbsp;tamtego okresu można znaleźć w&nbsp;dziele <span class="em">De Ornatu Mulierum</span>, autorstwa szlachetnie urodzonej włoskiej lekarki Trotuli di Ruggiero z&nbsp;Salerno. Choć jej <span class="em">Traktat o&nbsp;kosmetykach</span> zaleca kuracje rtęcią i&nbsp;krwią smoka, zaskakuje pozytywnie to, jak wiele rekomendowanych przez nią wtedy roślin jest wciąż stosowanych przez przemysł kosmetyczny. Według zaleceń lekarki, aby mieć włosy powabne i&nbsp;piękne, kobiety powinny myć je roztworem z&nbsp;saletry i&nbsp;zmiażdżonej cieciorki, a&nbsp;następnie perfumować wodą różaną. W&nbsp;XIV wieku francuski chirurg Guy de Chauliac, w&nbsp;dziele <span class="em">Chirurgia magna</span> opisywał sposoby na zwalczanie brzydoty, w&nbsp;tym problemów z&nbsp;włosami. Na porost włosów zalecał mycie głowy żółtkiem, a&nbsp;ich wypadanie polecał leczyć przetworami siarki i&nbsp;oleju kantarydowego.</p>

  <div class="ramka">
    <p class="x6-tytul-ciekaw">KRÓTKA HISTORIA <br class="calibre4" />PRZYCIEMNIANIA WŁOSÓW</p>

    <p class="x6-txt-ciekaw-pierwszy">Już w&nbsp;XIV wieku opracowano skuteczne, lecz raczej niezdrowe specyfiki do przyciemniania włosów. Przyrządzano je z&nbsp;łupin orzecha włoskiego czy dębowych galasów, ale i&nbsp;tlenku ołowiu czy siarczanu miedzi, które nadawały włosom głęboką czerń. Podobne efekty można było uzyskać, posypując włosy siarką i&nbsp;czesząc je grzebieniem z&nbsp;ołowiu. Po takim zabiegu ołów reagował z&nbsp;siarką, a&nbsp;powstały siarczek ołowiu barwił włosy na mocną czerń. Aby utrzymać kolor, ołowiane czesanie trzeba było często powtarzać. Maria Medycejska, poślubiona w&nbsp;1600 roku Henrykowi IV, miała nawet na swym dworze człowieka, którego zwano „odświeżaczem oblicza królowej”.</p>
  </div>

  <p class="x5-srodtytul1">PRZEPYCH À&nbsp; LA LUDWIK XIV</p>

  <p class="xi">Gdy w&nbsp;XVII wieku w&nbsp;Europie modę zaczęły dyktować trendy pochodzące z&nbsp;dworu Króla Słońce, Ludwika XIV, francuskie arystokratki zainicjowały noszenie obszernych fryzur, które, osadzone na drucianych stelażach, wyglądały niczym budowle. Fryzurę, której koszt był astronomiczny, tworzono wtedy z&nbsp;klejnotów, piór, sztucznych kwiatów, owoców, miniatur ludzi i&nbsp;przedmiotów. Taka kunsztowna konstrukcja &ndash; często zakrywająca prawdziwe włosy damy &ndash; miała ukazywać stan ducha kobiety, wyrażać jej uczucia, a&nbsp;nawet odnosić się do kultury i&nbsp;wydarzeń towarzyskich. Zdarzało się, że arystokratki nie mieściły się w&nbsp;karetach, a&nbsp;żeby wspomóc damę w&nbsp;zadbaniu o&nbsp;włosy czy wygląd konstrukcji, należało niekiedy korzystać z&nbsp;drabiny. Nicolas Boileau, francuski poeta żyjący na dworze Ludwika XIV, wyszydza ten trend, przytaczając opowieść o&nbsp;„Madame Coinuel”, znanej z&nbsp;ciętego dowcipu, która na widok młodej, przyozdobionej damy, zawołała: „Jakąż piękną masz pani fryzurę, zaledwie można się pod nią domyślać oblicza pani!”. Na głowach mężczyzn królowały wtedy peruki.</p>

  <div class="ramka">
    <p class="x6-tytul-ciekaw">WIELE WIEKÓW ZŁOTEGO BLONDU</p>

    <p class="x6-txt-ciekaw-pierwszy">Najmodniejszym kolorem włosów przez wiele wieków był złoty blond &ndash; włosy w&nbsp;tym kolorze miała Afrodyta, bogini miłości oraz ucieleśnienie młodości, ale też aniołowie. Choć w&nbsp;średniowieczu potępiano zmianę wyglądu włosów, wiele kobiet pragnęło je rozjaśniać. Używano wówczas soku z&nbsp;cytryny, płatków nagietków, kwiatów rumianku oraz… esencji z&nbsp;rozgniecionego rabarbaru, co łączono z&nbsp;ekspozycją na słońce. Potęga takiej mikstury miała siłę żrącą podobną do dzisiejszego utleniania. Wspaniałe receptury na blond włosy obiecywali liczni szarlatani, wśród nich Michel de Nostredame, czyli słynny Nostradamus. Zanim zaczął przewidywać przyszłość, zarzekał się w&nbsp;traktacie wydanym w&nbsp;1550 roku, że zna recepturę na eliksir, który zapewni „włosy o&nbsp;kolorze złoty blond, bez względu na to, jak są czarne lub białe, bez utraty koloru przez długi czas, i&nbsp;utrzymywanie go w&nbsp;całości, zachowując kolor od końca włosa aż do samej jego korzeni”. Inną metodą, popularną szczególnie w&nbsp;Wenecji, choć niegwarantującą spektakularnych sukcesów oraz wymagającą cierpliwości, było wystawianie głowy na działanie promieni słonecznych. Damy zakładały specjalny szeroki kapelusz, zwany <span class="em">solana</span>, który ochraniał resztę ciała przed ostrym słońcem.</p>

    <p class="x6-txt-ciekaw">Jednym ze słynniejszych odkryć, które dały nadzieje na farbowanie włosów na blond, była woda utleniona (H<sub class="calibre7">2</sub>O<sub class="calibre7">2</sub>), odkryta już w&nbsp;1818 roku, ale dopiero w&nbsp;1867 roku zaprezentowana na Wystawie Światowej w&nbsp;Paryżu jako Woda z&nbsp;Fontanny Młodości (<span class="em">Eau de Fontaine de Jouvence</span>).</p>

    <p class="x6-txt-ciekaw">Absolutny kult włosów blond objawiła Elizabeth Nietzsche, siostra sławnego filozofa. Wymyśliła budowę idealnej społeczności na podstawie… koloru włosów. Z&nbsp;jej inicjatywy, w&nbsp;izolowanej wiosce w&nbsp;Paragwaju powstała kolonia Nueva Germania, którą zasiedlili wybrani przez nią ludzie pochodzenia germańskiego o&nbsp;idealnych blond włosach. Celem było „zasianie nowej rasy nadludzi”. Co ciekawe, wieś ta będąca realizacją wizji utopijnego społeczeństwa niemieckiego nadal istnieje, a&nbsp;jej mieszkańcy wciąż są niebieskookimi blondynami i&nbsp;blondynkami.</p>
  </div>

  <p class="x5-srodtytul1">POWRÓT DO NATURY</p>

  <p class="xi">W&nbsp;XVIII i&nbsp;XIX wieku, po zawirowaniach Rewolucji Francuskiej, powrócono do bardziej stonowanego stylu i&nbsp;prostoty, co widoczne było także we fryzurach. Stopniowo ludzie przestali nosić peruki, doceniając włosy takimi, jakie są w&nbsp;naturze. Dzięki rozwojowi chemii znaczące były również postępy w&nbsp;zakresie barwienia włosów. Nowe możliwości przed miłośnikami włosów w&nbsp;kolorze blond otworzyła woda utleniona (patrz ramka <span class="strong">Wiele wieków złotego blondu</span>). W&nbsp;1888 roku opatentowano pierwszy preparat do farbowania włosów ze składnikami syntetycznymi. Wiek XX to rozkwit różnych metod farbowania i&nbsp;eksperymentowania z&nbsp;kolorem, zarówno w&nbsp;salonach fryzjerskich, jak i&nbsp;w&nbsp;warunkach domowych. Jednym z&nbsp;poszukiwaczy formuły na złote włosy był skromny francuski chemik Eugène Schueller.</p>

  <p class="x5-srodtytul">DORASTANIE INNOWATORA</p>

  <p class="xi">Eugène Paul Louis Schueller urodził się 20 marca 1881 roku w&nbsp;niezamożnej rodzinie piekarskiej pod Paryżem. Rodzina wywodziła się z&nbsp;Alzacji, która była terytorium spornym pomiędzy Niemcami a&nbsp;Francją, nieopodal granicy francuskiej. Ojciec Eugène’a, Charles, czuł się bardziej Francuzem niż Niemcem, co powodowało konflikt między nim a&nbsp;jego ojcem. Tuż po wojniefrancusko-pruskiej w&nbsp;1870 roku rodzina Schullerów uciekła do Francji, pod Paryż, jako że Alzacja dostała się pod władanie Prus. Tam, z&nbsp;racji wcześniej wykonywanych zawodów &ndash; ojciec był cukiernikiem, matka &ndash; pomocą w&nbsp;piekarni &ndash; kupili małą piekarnię na&nbsp;Montparnasse. Z&nbsp;piątki ich dzieci tylko Eugène przeżył wiek niemowlęcy. To sprawiło, że rodzice przyrzekli sobie, że zapewnią mu dobre warunki rozwoju i&nbsp;edukację. Odbyło się to kosztem ich niezwykle ciężkiej pracy &ndash; oboje pracowali przez 365 dni w&nbsp;roku, od świtu do nocy. Praca stała się nieodłącznym elementem życia także ich syna &ndash; Eugène już od 4 roku życia pomagał w&nbsp;piekarni, m.in. sprzątając i&nbsp;obierając migdały &ndash; robił to rano przed pójściem do szkoły.</p>

  <p class="x5-srodtytul">SKAZANY NA EDUKACJĘ</p>

  <p class="xi">Chłopiec lubił się uczyć, tym bardziej, że rodzice zapewnili mu prywatną szkołę i&nbsp;znakomitych nauczycieli. Przez moment jego edukacja zawisła na włosku, gdyż w&nbsp;1890 roku rodzice stracili majątek na skutek błędu popełnionego przez głowę rodziny Schuellerów. Niewielką kwotę, odłożoną na poczet późniejszej edukacji syna, Charles zainwestował w&nbsp;budowę Kanału Panamskiego. Budowa ta okazała się kompletną klęską &ndash; w&nbsp;inwestycji utopiono łącznie 287 milionów dolarów, a&nbsp;życie straciło około 22&nbsp;000 osób, głównie z&nbsp;powodu malarii i&nbsp;żółtej febry. Po zarzuceniu inwestycji pieniądze przepadły. Był to dramatyczny moment w&nbsp;życiu Schuellerów &ndash; rodzinną piekarnie zamknięto. Ojciec Eugène’a&nbsp;znalazł pracę jako piekarz w&nbsp;Levallois-Perret. Rodzina miała więc środki do życia, ale straciła możliwość opłacania edukacji syna. Dzięki pozytywnemu zbiegowi okoliczności Eugène mógł jednak wkrótce wznowić przygodę z&nbsp;nauką, tym razem w&nbsp;College Sainte-Croix de Neuilly. Zawdzięczał to ojcu, który &ndash; jako dostawca pieczywa &ndash; porozumiał się z&nbsp;szefem tej placówki. Za dodatkowe ciastka, syn mógł kontynuować edukację. Opłaciło się! Eugène odkrył w&nbsp;sobie powołanie naukowca. Zainteresowała go zwłaszcza chemia.</p>

  <p class="x5-srodtytul1">PRZERWANA KARIERA NAUKOWA</p>

  <p class="xi">Przed młodym Eugène’em otwierały się szerokie możliwości &ndash; chciał spróbować dostać się na prestiżową École Polytechnique lub École Centrale. Jednak, z&nbsp;przyczyn ekonomicznych, rodzice zdecydowali się na powrót do Alzacji. Mający 17&nbsp;lat Eugène’em wrócił wraz z&nbsp;nimi, odbył staż jako piekarz i&nbsp;próbował zatrudnić się w&nbsp;branży prasowej. Ostatecznie zajął się pomaganiem matce i&nbsp;ciotce przy stoisku na targu. Po kilku latach jednak nie wytrzymał. Wrócił do Paryża i&nbsp;zapisał się na studia chemiczne na Sorbonie. Ukończył je po 3 latach ze świetnymi ocenami. Zdobył uznanie profesora Victora Augera, późniejszego autora badań nad promieniowaniem kosmicznym, dzięki czemu zaczął pracować na uczelni. Zaprzyjaźnił się tam m.in. z&nbsp;Fredem Joliotem, który później przyjął nazwisko Joliot-Curie. Jednak praca naukowa go nie pociągała &ndash; uznawał ją za „nudną”, a&nbsp;uczelnię porównywał do cmentarza. Wynikało to z&nbsp;marnej jakości sprzętu w&nbsp;laboratoriach, niewystarczającej ilości odczynników i&nbsp;ogólnego marazmu. Pracujący po kilkanaście godzin na dobę Schueller nie rozumiał, czemu nie może pracować od świtu do nocy, a&nbsp;tylko w&nbsp;godzinach pracy laboratorium. Dziwiło go, że wszyscy wychodzą, gdy dzwoni dzwonek, który sygnalizuje koniec pracy, i&nbsp;wolą spędzać czas z&nbsp;rodziną. Patrzono na niego dziwnie, gdy wchodził skoro świt oknem, zostawał po godzinach i&nbsp;tym samym oknem wychodził, drzwi bowiem były zamykane planowo. Po 2 latach takiego funkcjonowania, w&nbsp;1905 roku rzucił pracę na uczelni. Zatrudnił się jako asystent w&nbsp;Pharmacie Centrale de France, czołowej aptece produkującej środki chemiczne.</p>

  <p class="x5-srodtytul1">ŻYCIOWA PRZYGODA Z&nbsp;KOLORYZACJĄ</p>

  <p class="xi">Któregoś razu do apteki zawitał pewien fryzjer z&nbsp;pytaniem o&nbsp;bezpieczny i&nbsp;skuteczny środek barwiący włosy na blond. Nie było takiego na rynku, więc ów fryzjer sam chciał wytworzyć taką substancję, ale zupełnie nie znał się na chemii.</p>

  <p class="x5-srodtytul1">POCZĄTEK FASCYNACJI</p>

  <p class="xi">Eugène Schueller zgodził się mu pomóc i&nbsp;wynaleźć formułę, za co miał dostawać 50 franków na miesiąc. Wnet wyczuł, że nie było to zwyczajne zlecenie „po godzinach”. Szybko uświadomił sobie potencjał, jaki może mieć odkrycie takiej farby do włosów. Zaobserwował, że obecne na rynku preparaty do barwienia włosów są oparte na czterech środkach: octanie ołowiu, azotanie srebra, pirogalolu i&nbsp;anilinie (fenyloaminie). Mało kto zdawał sobie sprawę z&nbsp;zagrożeń, jakie niesie używanie tych substancji &ndash; najgroźniejsza była fenyloamina, powodująca reakcję skórną i&nbsp;przenikającą do krwiobiegu, gdzie niszczyła białe krwinki. Farby oparte na octanie ołowiu i&nbsp;azotanie srebra były mniej groźne, ale barwiły włosy na nienaturalnie wyglądający, bardzo ciemny kolor. „Ze 100 jardów widać, że są sztuczne”&ndash; pisał w&nbsp;jednym ze swoich późniejszych artykułów Schueller.</p>

  <p class="x5-srodtytul1">POCZĄTEK DROGI PRZEDSIĘBIORCY</p>

  <p class="xi">Próby wynalezienia farby do włosów oznaczały pracę w&nbsp;salonie fryzjerskim zleceniodawcy po godzinach, często wieczorami. Narzucało to morderczy tryb życia &ndash; Eugène wstawał o&nbsp;4.30, wsiadał w&nbsp;tramwaj i&nbsp;przyjeżdżał do pracy, którą zaczynał o&nbsp;6.30, aby po jej zakończeniu przejechać na drugą stronę Paryża, do salonu fryzjerskiego, by pracować tam od 20.00 do 23.00. Ostatecznie Schueller rozstał się z&nbsp;fryzjerem pomysłodawcą. Być może poszło o&nbsp;brak wystarczającego wkładu pracy fryzjera lub nieporozumienia dotyczące późniejszego podziału zysków w&nbsp;stosunku niekorzystnym dla wynalazcy. Dziś nie wiadomo. Młody chemik zrozumiał, że wynalazek może mieć potencjał biznesowy i&nbsp;postanowił sam za niego odpowiadać! Aby urzeczywistnić swoje marzenie, postanowił zrezygnować z&nbsp;pracy w&nbsp;aptece. Jego szef nie mógł uwierzyć, że 26-latek rzuca bezpieczną, dość dobrze płatną pracę (250 franków miesięcznie) na rzecz, jak sam stwierdził, mrzonki bez przyszłości. W&nbsp;ten sposób Eugène Schueller nie miał odwrotu. Zgromadził, co prawda, 3000 franków przez 3 lata pracy w&nbsp;aptece, ale blisko 1000 franków stracił przez niefortunną pożyczkę, udzieloną znajomemu, który nie kwapił się z&nbsp;jej zwrotem. Zostało mu ponad 2000 franków oszczędności. Biorąc po uwagę koszt wynajmu dwupokojowego mieszkania (dość obskurnego) przy rue d’Alger w&nbsp;wysokości 400 franków rocznie, koszt wyżywienia i&nbsp;koszt planowanych badań, miał mniej więcej 2 lat na wynalezienie sprzedającej się formuły.</p>

  <p class="x5-srodtytul1">PRACA U&nbsp;PODSTAW</p>

  <p class="xi">W&nbsp;mieszkaniu sypialnia była jego „laboratorium”, kuchnia zaś stała się miejscem eksperymentów. Mieszkał i&nbsp;gotował sam, a&nbsp;jego życie tworzyło niekończący się cykl &ndash; spanie, jedzenie i&nbsp;próby wynalezienia formuły &ndash; wciąż nieudane. „Kiedy wracam pamięcią do tych dni, nie mogę wyobrazić sobie, jak je przetrwałem” &ndash; stwierdził 40 lat później. Eksperymenty w&nbsp;kuchni Eugène’a&nbsp;Schuellera stały się wdzięcznym tematem rozmów sąsiadów, w&nbsp;szczególności po kilku eksplozjach, wynikających z&nbsp;niewłaściwego zmieszania odczynników, i&nbsp;wizytach policji. Młody przedsiębiorca musiał się spieszyć. Nie dość, że kończyły mu się pieniądze, to miał świadomość, że konkurencja stoi za rogiem &ndash; w&nbsp;1903 roku, kiedy jeszcze Schueller pracował na uczelni, Hans Schwarzkopf z&nbsp;Berlina wprowadził na rynek produkt, który zmienił zupełnie higienę włosów. Nazwany przez twórcę <span class="em">champo </span>(słowo z&nbsp;języka hindi, oznaczające „masować”), momentalnie stał się hitem na rynku. Nikt nie lubił kosztownych olejków i&nbsp;mydeł do mycia włosów, więc szampon &ndash; oferowany jako rozpuszczany w&nbsp;wodzie proszek, dobrze odświeżający włosy i&nbsp;niedrogi &ndash; sprawiał, że pozycja rynkowa Schwarzkopfa była bardzo mocna i, zapewne, mógł sobie pozwolić na dalsze rozwijanie bazy swych produktów. Czas więc poganiał Schuellera.</p>

  <p class="x5-srodtytul1">NARESZCIE PATENT</p>

  <p class="xi">W&nbsp;końcu młodemu chemikowi udało się… połowicznie. Pierwsza formuła działała w&nbsp;laboratorium, na martwych włosach. W&nbsp;salonach fryzjerskich, na prawdziwej głowie, była bezużyteczna i&nbsp;powodowała koszmarne konsekwencje. Eugène nie poddał się jednak &ndash; kolejna formuła okazała się skuteczna. W&nbsp;1907 roku zarejestrował dwa znaki towarowe dla barwników do włosów &ndash; Noir et Or oraz L’Auréale. W&nbsp;marcu 1908 roku zarejestrował patent na stosowanie ich do koloryzacji.</p>

  <p class="x5-txt">Warto zwrócić uwagę na nazwę drugiego produktu, która pochodziła od słowa <span class="em">auréole</span>. Był to typ fryzury, popularny wśród kobiet na początku XX wieku, charakteryzujący się okrągłą „aureolą” wokół głowy. Po kilku miesiącach od wyprodukowania L’Auréale, Schueller uznał, że dużo lepsze będzie skojarzenie tej nazwy (przy bardzo podobnej wymowie) ze słowem <span class="em">or</span> (złoto). Wprowadzona na rynek w&nbsp;1908 roku farba L’Oréal miała trzy odcienie.</p>

  <p class="x5-srodtytul1">INWESTOR I&nbsp;PODWALINY FIRMY</p>

  <p class="xi">Na produkcję masową potrzebne były jednak poważniejsze pieniądze. Schueller desperacko starał się o&nbsp;pożyczkę, aż znalazł partnera, który mógł &ndash; i&nbsp;chciał &ndash; zainwestować 125&nbsp;000 franków w&nbsp;rozwój produktu. Georges Spery, księgowy z&nbsp;Epernay, który odziedziczył mały spadek, 30 czerwca 1909 roku założył wraz z&nbsp;Schuellerem firmę Société Franćaise des Teintures Inoffensives pour Cheveux (Francuskie Stowarzyszenie Bezpiecznego Farbowania Włosów), przyszłą globalną potęgę w&nbsp;świecie kosmetyków, która w&nbsp;1939 roku zmieni nazwę na L’Oréal. Umowa partnerska między Sperym a&nbsp;Scheullerem zawierała specjalną klauzulę &ndash; Spery może się w&nbsp;każdej chwili wycofać, a&nbsp;wtedy Scheuller musi oddać mu zainwestowane pieniądze. Do tego nigdy nie doszło. Bezdzietny księgowy ciężko zachorował i&nbsp;zanim zmarł, Eugène Schueller wypłacał mu przez kilka lat kwoty wynikające z&nbsp;praw do wspólnego przedsięwzięcia, rocznie przekraczające pożyczone 125&nbsp;000 franków.</p>

  <p class="x5-srodtytul1">POZYSKIWANIE KLIENTÓW</p>

  <p class="xi">Scheuller miał świadomość, że jeśli nie przekona ludzi do swojego wynalazku, pozostanie ubogim genialnym teoretykiem z&nbsp;ciekawym pomysłem. Zadziałał na trzy sposoby. Po pierwsze, zaczął pojawiać się w&nbsp;salonach fryzjerskich i&nbsp;zaprzyjaźnił się z&nbsp;grupą paryskich fryzjerów. Strategia komunikacji z&nbsp;salonami &ndash; jak sam ją nazywał &ndash; zadziałała. Przekonanie fryzjerów okazało się kluczowe w&nbsp;popularyzacji produktu. Przez kilka lat salony były głównym kanałem dystrybucji produktu. Po drugie, zatrudnił profesjonalnych sprzedawców. Po trzecie, założył szkołę farbowania włosów przy rue du Louvre w&nbsp;Paryżu i&nbsp;prowadził osobiście instruktaże koloryzacji. Zaczął też korzystać ze swojego talentu dziennikarskiego, którego nie rozwijał od wczesnej młodości. W&nbsp;pierwszym numerze „La Coiffure de Paris”, opublikowanym w&nbsp;październiku 1909 roku, w&nbsp;zespole redakcyjnym, wśród lekarzy i&nbsp;pisarzy znalazł się też chemik Eugène Schueller. Pisał artykuły o&nbsp;modnych fryzurach i&nbsp;poprawnym farbowaniu włosów. Zajmował się też „wypadkami przy pracy”, gdy włosy przybiorą kolor zielony lub fioletowy: „Gdy włosy przybiorą kolor zielony, nie farbuje się ich ponownie. Wpierw należy usunąć barwnik, który już istnieje, w&nbsp;przeciwnym razie nie będzie to barwienie, ale raczej dekorowanie wnętrz, przy zastosowaniu wielu warstw tynku”. W&nbsp;„La Coiffure de Paris” zaczęły też pojawiać się reklamy. W&nbsp;1910 farba L’Oréal była reklamowana jako „najlepszy produkt znany obecnie”, jej cena wynosiła 2,5 franka. Inna reklama pokazywała kobietę stojącą obok złowrogiego zegara z&nbsp;podpisem „Już się nie starzeję &ndash; używam L’Oréal”.</p>

  <p class="x5-txt">Interes idzie znakomicie, w&nbsp;życiu prywatnym również układa mu się świetnie. W&nbsp;1912 roku żeni się z&nbsp;Berthe Doncieux (którą wszyscy sąsiedzi nazywali Betsy, a&nbsp;o&nbsp;której niewiele wiadomo poza tym, że miała talent muzyczny &ndash; uwielbiała grać na pianinie i&nbsp;śpiewać); kupuje żurnal, do którego wciąż pisuje już jako redaktor naczelny i&nbsp;przenosi się do apartamentu przy rue du Louvre. Jego farby do włosów zaczynają docierać do Austrii, Holandii, Włoch i&nbsp;Niemiec. Biznes wciąż jednak jest przedsięwzięciem na małą skalę.</p>

  <p class="x5-srodtytul1">WOJENNE LOSY MĘŻA I&nbsp;PRZEDSIĘBIORCZA ŻONA</p>

  <p class="xi">Gdy wybucha pierwsza&nbsp;wojna światowa, Eugène Schueller zgłasza się na ochotnika do służby wojskowej. Nadmiar kandydatów i&nbsp;wykształcenie chemika-przedsiębiorcy nie predysponowało go do roli żołnierza. Początkowo nawet odmówiono przyjęcia go do armii, ale ostatecznie został wcielony dobrowolnie do 31. Artylerii w&nbsp;Le Mans, pozostawiając rozwój L’Oréal w&nbsp;rękach żony. Podczas walk pełnił funkcję oficera łącznikowego i&nbsp;okazał się bardzo precyzyjny w&nbsp;przekazywaniu na linii frontu istotnych szczegółów. Depesze wspominały o&nbsp;nim w&nbsp;trakcie słynnych bitew &ndash; pod Verdun, Aisne czy Chemin des Dames. Po zakończeniu wojny, w&nbsp;1919&nbsp;roku, był już porucznikiem artylerii. Po zakończeniu konfliktu został wyróżniony Krzyżem Wojennym (fr. <span class="em">Croix de Guerre</span>). W&nbsp;armii czuł się dobrze, a&nbsp;jak się okazało, jej rygor i&nbsp;sposób organizacji przydał mu się później w&nbsp;biznesie. Po powrocie czekała go miła niespodzianka &ndash; firma pod ręką Betsy urosła znacząco i&nbsp;zaczęła przynosić przychody w&nbsp;wysokości 300&nbsp;000 franków miesięcznie i&nbsp;bardzo wysokie zyski. W&nbsp;1920 roku firma L’Oréal zatrudniała już trzech chemików.</p>

  <p class="x5-srodtytul1">POSZERZANIE RYNKU</p>

  <p class="xi">Po wojnie świat zmienił się diametralnie. Na całym świecie kobiety zaczęły pracować, zarabiać pieniądze i… coraz bardziej zaczął je niepokoić ich wygląd zewnętrzny. Dlatego jeszcze usilniej poszukiwały niezawodnych sposobów powstrzymania siwienia włosów &ndash; procesu, który ujawnia ich wiek. Początkowo właśnie tak reklamowano farby do włosów: „Młodzi mogą korzystać z&nbsp;życia… a&nbsp;młodość trwa dłużej u&nbsp;tych, którzy używają L’Oréal”&ndash; przekonywała reklama w&nbsp;1923 roku. Wybuch kryzysu w&nbsp;1929 roku sprawił, że przekaz zaczął być bardziej agresywny: „Brak pracy? Olbrzymia konkurencja? &ndash; musisz wyglądać młodo! Nieważne jak zdolny i&nbsp;doświadczony jesteś, z&nbsp;siwymi włosami nigdy nie zostaniesz zatrudniony” &ndash; tak zachęcał L’Oréal do używania produktów zmieniających kolor włosów. W&nbsp;czasie kryzysu Eugène Schueller zatrudniał już 100 sprzedawców, których co roku przybywało. W&nbsp;1929 roku firma L’Oréal po raz pierwszy osiągnęła przychody w&nbsp;wysokości ponad milion franków na miesiąc.</p>

  <p class="x5-txt">Lata 20. to także czas zmian w&nbsp;życiu prywatnym Schuellera &ndash; w&nbsp;1922&nbsp;roku na świat przychodzi jego jedyne dziecko, córka Lilliane. To motywuje szczęśliwego ojca do zapewnienia swoim paniom odrobiny luksusu. W&nbsp;1926 roku rodzina Schuellerów wprowadziła się do dużego domu, przy którym Eugène cumował swój jacht nazwany Edelweiss.</p>

  <p class="x5-srodtytul1">SYLWETKA INNOWATORA</p>

  <p class="xi">Pod koniec lat 20. Eugène Schueller nie koncentrował się już wyłącznie na L’Oréal &ndash; inwestował w&nbsp;branże, które jego zdaniem miały przyszłość.</p>

  <p class="x5-srodtytul1">W&nbsp;RÓŻNORODNOŚCI SIŁA</p>

  <p class="xi">Schueller został współwłaścicielem firmy produkującej tworzywa sztuczne, współwłaścicielem przedsiębiorstwa oferującego farby do samochodów. Inwestował też w&nbsp;media &ndash; przejął firmę Plavic Film, którą wcześniej prowadził Auguste Lumière, jeden z&nbsp;dwóch braci, którzy w&nbsp;1895 roku wynaleźli ruchomy obraz, pierwowzór dzisiejszego filmu, a&nbsp;w&nbsp;1935 roku kupił stację radiową, którą nazwał Radio Cité. W&nbsp;tym samym czasie ewoluowało też jego pismo &ndash; w&nbsp;1933 roku „Coiffure de Paris”, który zmieniło nazwę na „Votre Beauté” (pod którą istnieje do dziś) i&nbsp;publikowało artykuły na temat zdrowego trybu życia, sportu i&nbsp;opalonego wyglądu. Powstały też gazety dla odbiorców firmowych, np.&nbsp;„L’Oréal Bulletin”. Jednak to kosmetyki pozostawały jego oczkiem w&nbsp;głowie &ndash; w&nbsp;1928 roku stworzył formułę pierwszego szamponu niezawierającego mydła (które zostawiało ślady na włosach) o&nbsp;nazwie Dopal. Jego masową produkcję rozpoczął w&nbsp;1934 roku, po kupieniu firmy Monsavon. Produkt okazał się strzałem w&nbsp;dziesiątkę.</p>

  <p class="x5-srodtytul1">SCHUELLER I&nbsp;EKONOMIA</p>

  <p class="xi">W&nbsp;latach 30. Schueller doszedł do podobnego wniosku jak wcześniej luddyści, sądząc, że maszyny powodują bezrobocie i&nbsp;zmniejszenie wzrostu gospodarczego. Jeśli, argumentował, połowa pracowników zostanie zwolniona, to jedynie połowa będzie otrzymywać wypłaty. Kto wówczas będzie płacił za produkty w&nbsp;sklepach? Ten tok myślenia doprowadził go do wniosku, że właściciele kapitału nie powinni szukać zysków przez obniżanie cen produktów, przy jednoczesnym obniżeniu płac pracowników. Znacznie lepiej podwoić pensję zatrudnionych, tak aby mogli oni wykazać się popytem na rynku, jako konsumenci. System ten chemik przedsiębiorca stosował we własnych fabrykach. Myśli Schuellera po raz pierwszy zostały ujawnione w&nbsp;1934 roku, w&nbsp;przemówieniu do uczniów szkoły Sainte-Croix, do której uczęszczał jako dziecko. O&nbsp;ile, jako ekonomista amator, był zwolennikiem szkoły popytowej, o&nbsp;tyle nie znosił podatków. Uważał, że państwo powinno być równie efektywnie rządzone co firma prywatna. Po dopracowaniu jego koncepcje zostały zebrane w&nbsp;dwóch książkach: <span class="em">Le Deuxième salaire</span> (<span class="em">Druga płaca</span>) z&nbsp;1939 roku, oraz <span class="em">À la revolution de l’économie</span> (<span class="em">Rewolucja w&nbsp;ekonomii</span>) z&nbsp;1941 roku. Jego książki zawierają nie tylko teorie, ale i&nbsp;wizje świata utopijnego, w&nbsp;którym nie ma biedy i&nbsp;gigantycznych nierówności społecznych. Przy tym &ndash; co ciekawe &ndash; pozostał zwolennikiem tradycyjnego podziału ról: mąż pracuje, a&nbsp;żona zajmuje się domem.</p>

  <p class="x5-srodtytul1">„PAN 6000 GODZIN„</p>

  <p class="xi">Prywatnie Eugène Schueller był dość skrytą osobą. Wierzył tylko w&nbsp;ciężką pracę i&nbsp;naukę &ndash; to w&nbsp;niej upatrywał źródła innowacyjnych kosmetyków, zaś wiarę katolicką porzucił już jako młody człowiek. Miał nie tylko dużą wiedzę, ale i&nbsp;dobrze wyczucie rozwoju nauki i&nbsp;techniki. W&nbsp;październiku 1909 zamieścił artykuł na temat technicznych i&nbsp;praktycznych wskazówek dotyczących farb do włosów, w&nbsp;którym zabiera swoich czytelników w&nbsp;świat fantastyki naukowej: „Za&nbsp;4 lub 5 lat nasze rowery staną się pojazdami ważącymi setki kilogramów, które będą w&nbsp;stanie przewieźć jedną lub dwie osoby i&nbsp;w&nbsp;których będzie można podróżować stąd (z&nbsp;Paryża &ndash; przyp. autora) do Orléans w&nbsp;jedną godzinę. Kiedy to się stanie, nie będzie prawdopodobnie więcej osób, które będą zajmować się farbowaniem włosów. To delikatny, trudny, a&nbsp;czasem nawet niebezpieczny zawód, który będzie istnieć tylko w&nbsp;kilku zaginionych wioskach w&nbsp;Maroku i&nbsp;Kalabrii. Znikną również siwe włosy. Zamiast tego, w&nbsp;każdym mieście będą sklepy, gdzie będzie można kupić balsamy, który uniemożliwią włosom przybieranie siwego koloru”.</p>

  <p class="x5-txt">Był aktywny do końca swego pracowitego życia. Jeszcze 3 lata przed śmiercią, w&nbsp;1954 roku, podczas wykładu na paryskiej École de Commerce określił się jako „Pan 6000 godzin”. Zapytał: „Czy wiecie, kto to jest Pan 6000 godzin?” i&nbsp;sam odpowiedział: „To ktoś, kto będzie pracować więcej niż 16&nbsp;godzin dziennie, 365 dni w&nbsp;roku, bez sobót, niedziel i&nbsp;świąt”.</p>

  <p class="x5-srodtytul">L’ORÉAL DZISIAJ</p>

  <p class="xi">Po śmierci założyciela firmy, 23 sierpnia 1957 roku, przejęła ją jedyna spadkobierczyni Schuellera &ndash; córka Lilliane. Dziś pani Schueller-Bettencourt (w&nbsp;1950 roku, za zgodą ojca, poślubiła francuskiego polityka André&nbsp;Bettencourta) jest jedną z&nbsp;najbogatszych kobiet na świecie. W&nbsp;2011 roku tygodnik „Forbes” oszacował majątek Liliane Bettencourt na 23,5&nbsp;miliarda dolarów. Od roku 1957 do 1984 na czele korporacji stał François Dalle, którego Eugène Schueller osobiście przygotowywał do roli CEO firmy.</p>

  <p class="x5-txt">Po drugiej wojnie światowej firma rozwijała się przez przejmowanie innych firm &ndash; potentatów branży kosmetycznej. W&nbsp;latach 1965&ndash;1973 pod skrzydła L’Oréal trafiły: Garnier, Parfums Guy Laroche, André Courrèges, Biotherm. Obecnie do koncernu należą też marki Giorgio Armani, Ralph Lauren, Lancôme, Cacharel, Maybeline i&nbsp;Vichy.</p>

  <p class="x5-txt">Firma wciąż poszukuje nowych możliwości rozwoju, zatrudniając ponad 3200 naukowców na całym świecie. Wydatki firmy na badania i&nbsp;rozwój wynoszą 3,3% całkowitych wydatków przedsiębiorstwa &ndash; jest to prawdopodobnie najwyższy odsetek w&nbsp;branży kosmetycznej. Do 2008&nbsp;roku L’Oréal zarejestrował rekordową ilość nowych patentów &ndash; bo aż 628. Jest to imponujące świadectwo, jak firma potrafi dostosować się do realiów współczesnego biznesu. L’Oréal posiada również ponad 10% akcji francuskiej grupy farmaceutycznej Sanofi-Aventis.</p>

  <p class="x5-txt">Kobiety na całym świecie dobrze znają slogan: „L’Oréal. Ponieważ jesteś tego warta”, a&nbsp;ambasadorkami marki były i&nbsp;są popularne gwiazdy ekranu, wybiegu i&nbsp;sceny, m.in. Claudia Schiffer, Milla Jovovich, Andie MacDowell, Kate Moss, Eva Longoria, Gwen Stefani, Penèlope Cruz czy Beyonce Knowles.</p>
</div>


<div class="title-page" id="calibre_link-13">
  <h1 class="calibre5"><a href="#calibre_link-2" class="calibre2">JAK </a><br class="calibre4" /><a href="#calibre_link-2" class="calibre2">OCALIŁEM </a><br class="calibre4" /><a href="#calibre_link-2" class="calibre2">SWÓJ </a><br class="calibre4" /><a href="#calibre_link-2" class="calibre2">KRAJ,</a><br class="calibre4" /><br class="calibre4" /><a href="#calibre_link-2" class="calibre2">CZYLI </a><br class="calibre4" /><a href="#calibre_link-2" class="calibre2"><span class="m-srednia"> O&nbsp;STWORZENIU</span> </a><br class="calibre4" /><a href="#calibre_link-2" class="calibre2"> MODELU </a><br class="calibre4" /><a href="#calibre_link-2" class="calibre2"><span class="marka">WSPÓŁCZESNYCH<br class="calibre6" /> FINANSÓW</span></a></h1>
</div>


<div class="title-page" id="calibre_link-32">
  <p class="x5-txt" id="calibre_link-65">&nbsp;</p>

  <p class="y1">Nie lubimy mieć zobowiązań finansowych, ale niezależnie od skrupulatności w&nbsp;zarządzaniu pieniędzmi wszyscy mamy dług, którego uregulować się nie da. To dzisiejsze pieniądze &ndash; środek płatniczy oparty jedynie na niepodważalnej wierze obywateli w&nbsp;jego wartość. To właśnie ten dług dał ludzkości możliwość nieustannego rozwoju „na krechę”.</p>

  <p class="x3-wstepny-akapit-wciecie">W&nbsp;jaki sposób środek płatniczy zamienił się w&nbsp;niespłacalny dług całej ludzkości, jednocześnie stymulujący jej rozwój? W&nbsp;fascynującą historię pieniądza nierozerwalnie wplata się nietuzinkowa biografia jednego z&nbsp;najbardziej wpływowych ludzi w&nbsp;historii Ameryki &ndash; J.P.&nbsp;Morgana, „najsłynniejszego bankiera w&nbsp;historii”, jednego z&nbsp;głównych architektów współczesnego systemu pożyczek bankowych.</p>

  <p class="x4-wstepny-cytat"><span class="em">CZŁOWIEK, KTÓREMU NIE UFAM,<br class="calibre4" /> W&nbsp;CAŁYM CHRZEŚCIJAŃSKIM <br class="calibre4" />ŚWIECIE NIE MA SZANS, ABY<br class="calibre4" /> OTRZYMAĆ ODE MNIE PIENIĄDZE.</span></p>

  <p class="t3">JOHN PIERPONT MORGAN</p>

  <p class="x4-wstepny-cytat1" id="calibre_link-66">(1837&ndash;1913)</p>
</div>


<div class="title-page" id="calibre_link-33">
  <p class="xi">My możemy wydać tylko tyle, ile zarobimy &ndash; jednak banki są w&nbsp;pozycji uprzywilejowanej, gdyż mogą pieniądze tworzyć. Stąd pieniądze w&nbsp;istniejącym systemie finansowym powstają jako dług wobec banków! Proces kreacji pieniądza to nieustanne przyznawanie kredytów przez udostępnianie na procent tego, co wytworzą banki. Indyjski ekonomista Amartya Sen, noblista z&nbsp;1998 roku, stwierdził kiedyś, że przyczyną głodu w&nbsp;Trzecim Świecie jest brak dostępu do zasobów, za które można by uruchomić produkcję żywności. Na tym jaskrawym przykładzie widać, że jeżeli nie ma kapitału na uruchomienie inwestycji, to prawdopodobnie nigdy nie zostanie ona zrealizowana. A&nbsp;gdyby nieistniejący kapitał zmaterializował się i&nbsp;sfinansował błyskotliwy pomysł? Czyż nie zyskaliby wszyscy &ndash; społeczeństwo, inwestor i&nbsp;pożyczający, który w&nbsp;przypadku powodzenia inwestycji uzyska dodatkowy procent od… nieistniejącego kapitału. W&nbsp;końcu pieniądz zainwestowany generuje w&nbsp;przyszłości o&nbsp;wiele więcej pieniędzy.</p>

  <p class="x5-txt">Dzięki kredytowi okazało się to możliwe. Dług stał się niepewnym pieniądzem, którym posługujemy się do dziś. Całkowity dług nigdy nie będzie mógł zostać spłacony, ponieważ reprezentuje pieniądze, które nie istnieją. Współczesne systemy gospodarcze na całym świecie zakładają, że pieniądze są emitowane przez banki centralne w&nbsp;ramach prowadzonej przez nie polityki pieniężnej, a&nbsp;instrumentem regulującym ilość pieniądza w&nbsp;gospodarce jest regulowana stopa procentowa, odnosząca się do kredytów udzielanych przez banki centralne. To kredyt tworzy współczesny miraż bogactwa, tani pieniądz i&nbsp;możliwości sfinansowania każdej inwestycji. Nie zawsze jednak tak było.</p>

  <p class="x5-srodtytul">OD DIABELSKIEGO WYNALAZKU DO OPOKI FINANSÓW, CZYLI KRÓTKA HISTORIA KREDYTU</p>

  <p class="xi">Jeszcze 500 lat temu określenie „twarda waluta” było wyjątkowo dosłowne &ndash; środkami płatniczymi były wyłącznie złoto i&nbsp;srebro, które przed przetopieniem na monety należało zdobyć, np.&nbsp;wydobyć z&nbsp;kopalni. Popyt na kruszec był więc stale większy od podaży, tym bardziej że ludzi na świecie przybywało, a&nbsp;wydatki ówczesnych władców &ndash; przede wszystkim na długotrwałe wojny &ndash; znacznie przewyższały rezerwy skarbców. Na dwory wkraczała więc alchemia, obiecująca zamianę metali w&nbsp;złoto. Mroczne czasy zabobonu? Bynajmniej. To właśnie wtedy ówcześni „biznesmeni” zaczęli używać papierowych pieniędzy i&nbsp;akcji jako udziałów w&nbsp;przedsięwzięciach finansowych. Dla szarych obywateli to dopiero była magia &ndash; a&nbsp;może nawet diabelski wynalazek! &ndash; bardziej niewiarygodna niż alchemia. Dokumenty jako waluta &ndash; noty bankowe (ang.&nbsp;<span class="em">bank notes</span>) &ndash; zaczęły być wykorzystywane przez banki jako potwierdzenie określonej ilości kruszców, przechowywanych w&nbsp;bankowym sejfie.</p>

  <p class="x5-srodtytul1">MOZOLNA NAUKA PIENIĄDZA</p>

  <p class="xi">Środki zdeponowane w&nbsp;bankach mogły być więc wykorzystywane przez bankierów i&nbsp;pożyczane na procent, co pozwalało bankom generować zysk. Jednak co nowe, to groźne &ndash; ludzie byli niechętni idei pożyczania pieniędzy na procent, a&nbsp;Kościół potępiał te praktyki jako wysoce niemoralne. Społeczeństwa dopiero uczyły się akceptacji pieniądza jako ekwiwalentu dóbr, które można nabyć. Stopniowo, choć nieodwracalnie, idea pożyczek na kredyt stworzyła nowy rodzaj rynku &ndash; transakcji sprzedaży i&nbsp;zakupu pieniędzy, które sprawiły, że pieniądz stał się towarem przynoszącym zysk. Już w&nbsp;XVI i&nbsp;XVII wieku banki, poszerzając zakres działalności średniowiecznych domów bankowych, pośredniczyły między wierzycielami a&nbsp;dłużnikami oraz handlowały kapitałem pieniężnym.</p>

  <p class="x5-txt">Adam Smith w&nbsp;<span class="em">Badaniach nad naturą i&nbsp;przyczynami bogactwa narodów</span> z&nbsp;1776 roku pisał: „Pieniądze nie są ani materiałem, który można poddać przeróbce, ani narzędziem, z&nbsp;którego pomocą można pracować”. Miały one stać się mniej uciążliwe niż wymiana towarów, co również Smith komentował: „Nie pieniądz, tylko reprezentowane przezeń dobra stanowią dochód jednostki albo społeczeństwa”. W&nbsp;ten sposób doszło do wyodrębnienia się banków emisyjnych, które oferowały banknoty, funkcjonujące jako zobowiązanie banku do spłaty okazicielowi w&nbsp;każdym pożądanym momencie określonej sumy w&nbsp;kruszcu.</p>

  <p class="x5-txt">Bankowcy poszli jednak o&nbsp;krok dalej. Zamienione na banknoty złoto, choć trzymane w&nbsp;sejfie, było w&nbsp;istocie wypożyczane i&nbsp;wprowadzane do obiegu &ndash; jako pożyczka, w&nbsp;formie długu pożyczającego. W&nbsp;ten sposób tylko część banknotów miała pokrycie w&nbsp;złocie. Na rynku powstawało więcej waluty, niż było zdeponowane w&nbsp;sejfach jako złoto. Była to niebezpieczna gra. Banki mogły ogłosić bankructwo, gdyby nagle wszyscy zażądali wydania kruszcu. Niejednokrotnie też wpędzało to kredytobiorców w&nbsp;kłopoty.</p>

  <p class="x5-srodtytul1">CZAS NA PAPIERY WARTOŚCIOWE</p>

  <p class="xi">Mimo to pojawiały się banki, które rozumiały potrzebę zmiany, a&nbsp;papierowy banknot w&nbsp;obiegu zastępował ciężkie i&nbsp;nieporęczne złoto oraz srebro. Niderlandzki Bank Amsterdamsche Wisselbank, założony w&nbsp;1609 roku, Bank Szwedzki w&nbsp;1668 roku oraz Bank Anglii w&nbsp;1694 roku zaczęły emisję banknotów, co z&nbsp;jednej strony pozwalało im gromadzić wolny kapitał pieniężny, z&nbsp;drugiej zaś &ndash; pożyczać na procent środki pieniężne przedsiębiorcom, którymi w&nbsp;epoce nowożytnej byli głównie kupcy. Rewolucja przemysłowa przyczyniła się do dalszego wzrostu roli kredytu w&nbsp;finansowaniu przemysłu i&nbsp;handlu międzynarodowego. Ponieważ nie istniały podobne możliwości zasilania kapitałem, obrót handlowy odbywał się nie za gotówkę, lecz na kredyt zabezpieczony wekslem. Rozliczenia następowały też w&nbsp;drodze kompensacji zobowiązań, co nosiło nazwę <span class="em">clearing</span> lub <span class="em">rescontro</span>.</p>

  <p class="x5-txt">Niderlandzkie i&nbsp;angielskie banki, poza udzielaniem kredytów, emitowały też obligacje państwowe, udzielając rządom swoich krajów pożyczek&nbsp;&ndash; przede wszystkim na kolejne, kosztowne wojny. Bankierzy, dysponując nadwyżką kapitałową, lokowali ją w&nbsp;rozmaite przedsięwzięcia, doprowadzając do pojawienia się w&nbsp;XVII wieku towarzystw akcyjnych. Ponieważ kompanie handlowe, np.&nbsp;Holenderska Kompania Wschodnioindyjska, nie były już przymierzem kupieckim, ale przedsiębiorstwem operującym wspólnym kapitałem różnych właścicieli, to kapitał tych przedsiębiorstw &ndash; dostępny w&nbsp;formie akcji &ndash; mógł nabyć każdy, kto dysponował określoną kwotą. W&nbsp;oczywisty sposób akcje również stawały się przedmiotem obrotu handlowego, który odbywał się na powstałej wówczas giełdzie pieniężnej (papierów wartościowych). Tam kształtowały się kursy rozmaitych papierów wartościowych, tam też dochodziło do spektakularnych akcji spekulacyjnych, na których zbito niejedną fortunę.</p>

  <p class="x5-srodtytul">SKĄD SIĘ WZIĘLI WYBITNI FINANSIŚCI</p>

  <p class="xi">Pod koniec XVII wieku finansistom Starego Kontynentu zaczęła wyrastać olbrzymia &ndash; choć na początku niedoceniana &ndash; konkurencja, która na zawsze zmieniła świat pieniądza. Niepodległość proklamowały Stany Zjednoczone Ameryki Północnej…</p>

  <p class="x5-srodtytul1">NA POCZĄTEK &ndash; WŁASNA WALUTA</p>

  <p class="xi">U&nbsp;progu XVIII wieku polityka Wielkiej Brytanii sprawiała, iż złoto i&nbsp;srebro trzymane były z&nbsp;dala od amerykańskiej kolonii. Nieoficjalną walutą w&nbsp;Nowej Anglii, a&nbsp;potem i&nbsp;pierwszą walutą światową funkcjonującą w&nbsp;Europie, Amerykach czy na Dalekim Wschodzie, stał się hiszpański srebrny dolar (hiszp.&nbsp;<span class="em">real de a&nbsp;ocho</span>). Od końca XVII wieku stany w&nbsp;kolonii brytyjskiej zaczęły też drukować <span class="em">colonial scripts</span> &ndash; papierowe zobowiązania, niemające pokrycia w&nbsp;kruszcu. Miały one finansować kolonialne wydatki &ndash; przede wszystkim zawsze najbardziej kosztowne, lokalne konflikty zbrojne. W&nbsp;ten sposób koloniści uwolnili się od finansowania powiększających się długów Wielkiej Brytanii oraz zależności od Banku Anglii.</p>

  <p class="x5-txt">Handlarze w&nbsp;koloniach szybko zaczęli używać tych zobowiązań jako pieniędzy. Było to jednak obarczone ryzykiem. Nadmierna ich podaż bez wątpienia doprowadziłaby do wzrostu cen, czyli inflacji. Kilka południowych kolonii amerykańskich, które najczęściej prowadziły wojny, doświadczyło tego zjawiska. Traciła na tym przede wszystkim Wielka Brytania. Adam Smith był zagorzałym krytykiem tego zjawiska, nazywając kolonialne pieniądze, „oburzającą intrygą krętackich dłużników, którzy chcą oszukać swoich wierzycieli”.</p>

  <p class="x5-srodtytul1">NASZEGO NIE DAMY</p>

  <p class="xi">Szybko rosnący dobrobyt w&nbsp;koloniach dziwił Anglików, tym bardziej że zadłużona w&nbsp;wyniku wojen Wielka Brytania okładała Nową Anglię coraz to nowymi, wysokimi podatkami. Wezwany do swojej ziemi ojczystej w&nbsp;1763 roku Benjamin Franklin uzasadniał, dlaczego kolonie tak dobrze prosperują: „To proste. W&nbsp;koloniach emitujemy własne pieniądze. Nazywamy je<span class="em"> Colonial Script.</span> Ich emisję uzależniamy od popytu handlu i&nbsp;potrzeb przemysłu tak, aby produkty łatwo przechodziły od producentów do rąk konsumentów. W&nbsp;ten sposób, tworzymy własne papierowe pieniądze, kontrolując ich siłę nabywczą i&nbsp;nie musimy nikomu płacić procentów”.</p>

  <p class="x5-txt">Gdy rozeszła się informacja, cóż to wyprawia się w&nbsp;koloniach, natychmiast zareagował brytyjski Parlament, wydając tzw.&nbsp;<span class="em">Currency Act</span>, w&nbsp;którym zabronił emisji pieniądza i&nbsp;nakazał używania waluty brytyjskiej, zapewnianej (w&nbsp;niewystarczających ilościach) przez angielskich bankierów.</p>

  <p class="x5-txt">Rok później Benjamin Franklin twierdził: „W&nbsp;rok sytuacja obróciła się tak diametralnie, że czas «prosperity» się skończył. Depresja, w&nbsp;którą wpadliśmy, jest tak głęboka, że ulice Kolonii wypełnione są bezrobotnymi”.</p>

  <p class="x5-txt">Była to jedna z&nbsp;głównych przyczny rozpoczęcia wojny o&nbsp;niepodległość Stanów Zjednoczonych i&nbsp;ogłoszenia Deklaracji Niepodległości w&nbsp;1776&nbsp;roku. „Kolonie zaakceptowałyby większy podatek na herbatę i&nbsp;inne towary, ale nie biedę spowodowaną przez wpływy angielskich bankierów na Parlament. To w&nbsp;konsekwencji spowodowało nienawiść do Wielkiej Brytanii” &ndash; wspominał potem Franklin.</p>

  <div class="ramka">
    <p class="x6-tytul-ciekaw">„ZIELONY„ WIEK XIX, CZYLI BANKI I&nbsp;DOLARY</p>

    <p class="x6-txt-ciekaw-pierwszy">Ameryka XIX wieku to historia nieustannego sporu o&nbsp;to, który system lepszy: bezpieczny, oparty w&nbsp;100% na standardzie złota, czy bardziej ryzykowny, oparty na długu, który z&nbsp;kolei pozwala na łatwiejsze dokapitalizowanie zyskownych inwestycji.</p>

    <p class="x6-txt-ciekaw-pierwszy"><span class="strong">1791</span></p>

    <p class="x6-txt-ciekaw-pierwszy">Kongres ustanawia bank centralny, pierwszy bank Stanów Zjednoczonych, przyznając mu 20-letni patent (banki emitujące papierowe banknoty nie były własnością państwa &ndash; prezydent zwykle darowywał je za pożyczki prywatny korporacjom). Rząd posiadał jedynie 20% udziałów w&nbsp;przedsięwzięciu, reszta była w&nbsp;rękach osób prywatnych, z&nbsp;czego zdecydowaną większość stanowiły udziały słynnej bankierskiej rodziny Rothschildów.</p>

    <p class="x6-txt-ciekaw-pierwszy"><span class="strong">1792 </span></p>

    <p class="x6-txt-ciekaw-pierwszy">Thomas Jefferson adaptuje dolara jako oficjalną narodową jednostkę monetarną.</p>

    <p class="x6-txt-ciekaw-pierwszy"><span class="strong">1811 </span></p>

    <p class="x6-txt-ciekaw-pierwszy">Patent dla Banku Centralnego nie zostaje odnowiony, z&nbsp;powodu sprzeciwu banków stanowych, które nie zgadzały się z&nbsp;systemem centralnym.</p>

    <p class="x6-txt-ciekaw-pierwszy"><span class="strong">1816</span></p>

    <p class="x6-txt-ciekaw-pierwszy">Kongres po raz drugi koncesjonuje Bank Stanów Zjednoczonych. W&nbsp;tym czasie podaż pieniądza została mocno rozdęta, co spowodowało boom gospodarczy, po którym przyszła potężna recesja i&nbsp;kryzys.</p>

    <p class="x6-txt-ciekaw-pierwszy"><span class="strong">1832</span></p>

    <p class="x6-txt-ciekaw-pierwszy">Prezydent Andrew Jackson po raz drugi likwiduje Bank Centralny Stanów Zjednoczonych, wetując kolejną ustawę odnawiającą patent. Oskarżał bank o&nbsp;chęć posiadania władzy i&nbsp;wywierania wpływu na ustawodawstwo. Grzmiał: „Jesteście gniazdem żmij &ndash; złodziei. Zamierzam wyrwać was z&nbsp;korzeniami i, na Boga wiecznego, wyrwę was!”.</p>

    <p class="x6-txt-ciekaw-pierwszy"><span class="strong">1844</span></p>

    <p class="x6-txt-ciekaw-pierwszy">USA powraca do standardu złota &ndash; w&nbsp;tym czasie było to powszechną praktyką na świecie. Umacnia to niechęć do banków, i&nbsp;tak już głęboko zakorzenioną w&nbsp;protestanckiej Ameryce.</p>

    <p class="x6-txt-ciekaw-pierwszy"><span class="strong">1860</span></p>

    <p class="x6-txt-ciekaw-pierwszy">Do tego czasu istniało ok.&nbsp;9000 różnych rodzajów banknotów wydawanych przez banki w&nbsp;całych Stanach Zjednoczonych.</p>
  </div>

  <p class="x5-txt">W&nbsp;trakcie wojny o&nbsp;niepodległość wartość rozrzedzonych przez wydatki rządowe papierowych pieniędzy „kontynentali” osiągnęła dno. Używający tych papierowych banknotów byli uznawani za patriotów, choć poprzez używanie ich niejednokrotnie stracili wszystko.</p>

  <p class="x5-srodtytul1">CZAS WIELKICH INWESTYCJI</p>

  <p class="xi">Dziś trudno zrozumieć, jak świat finansowy mógł podówczas sprawnie funkcjonować, bez regulacji państwowych i&nbsp;przy braku pełnej transparentności. Wczesne przedsięwzięcia inwestycyjne w&nbsp;USA były inicjatywą pojedynczych inwestorów, bądź miały formę spółek, w&nbsp;których uczestniczyło kilka osób. Finansowane były głównie z&nbsp;kieszeni poszczególnych jednostek. Nie istniała giełda pieniężna, a&nbsp;miejscem, w&nbsp;którym odbywały się transakcje papierami wartościowymi, były kawiarnie. Najbardziej znana nowojorska Tontine Coffee House funkcjonowała nie tylko jako miejsce spotkań inwestorów &ndash; organizowano tu też aukcje, bankiety, a&nbsp;nawet handlowano niewolnikami.</p>

  <p class="x5-txt">Choć wielu podzielało poglądy Thomasa Jeffersona, uznając kredyt za pewną formę zalegalizowanego hazardu, zgromadzenie środków na inwestycje bez kredytu byłoby niezmiernie trudnym zadaniem. Szczególnie dotyczyło to wielkich amerykańskich inwestycji, m.in. kolejowych. Wymagały one znacznych nakładów kapitału, które były poza zasięgiem możliwości poszczególnych jednostek czy nawet spółek.</p>

  <p class="x5-txt">Dlatego z&nbsp;czasem sprzedaż papierów wartościowych tak się rozrosła, że nie mieściła się już w&nbsp;kawiarni i&nbsp;przeniosła się na ulicę. Tam wymieniano informacje, często realizując transakcje na podstawie ulicznych plotek. Zapotrzebowanie na tego typu miejsce doprowadziło w&nbsp;1863 roku do powstania Nowojorskiej Giełdy Papierów Wartościowych. „Najsłynniejszy bankier w&nbsp;historii” miał wtedy 26 lat i&nbsp;&ndash; nie bez potknięć &ndash; szlifował swój fach jako amerykański przedstawiciel londyńskiej firmy ojca.</p>

  <p class="x5-srodtytul">JAK ZOSTAĆ FINANSISTĄ, CZYLI CZŁOWIEK NA MIARĘ EPOKI</p>

  <p class="xi">John Pierpont Morgan przyszedł na świat 17 kwietnia 1837 roku w&nbsp;angielskim Hartford, w&nbsp;barwnej rodzinie przedsiębiorców, inteligentów i&nbsp;twórców. Jego matka była córką lekarza, a&nbsp;jej brat, James Pierpont, znanym kompozytorem. W&nbsp;1857 roku stworzył, popularny także w&nbsp;Polsce, świąteczny przebój <span class="em">Jingle Bells</span>.</p>

  <p class="x5-srodtytul1">FINANSE, TO U&nbsp;NAS RODZINNE</p>

  <p class="xi">John Pierpont biznes i&nbsp;finanse miał we krwi. Ojciec przyszłego geniusza bankowości, Junius Spencer Morgan, był przedsiębiorcą z&nbsp;prawdziwego zdarzenia &ndash; odziedziczony majątek zainwestował w&nbsp;sklepy w&nbsp;Bostonie. Interes szedł dobrze, ale przedsiębiorczy Junius wciąż szukał nowych możliwości ulokowania kapitału. W&nbsp;1854 roku przypadkiem poznał George’a&nbsp;Peabody’ego, znanego londyńskiego bankiera. Morgan i&nbsp;Peabody doskonale rozumieli potencjał drzemiący w&nbsp;przemyślanym finansowaniu wielkich inwestycji w&nbsp;Ameryce. Dlatego jeszcze w&nbsp;tym samym roku, po przeprowadzce Morganów do Londynu, stworzyli spółkę Peabody, Morgan &amp; Co. Jej celem było zapewnienie finansowania amerykańskim kolejom oraz działanie jako bank przyznający pożyczki handlowe. Ta instytucja finansowa szybko stała się największym amerykańskim bankiem w&nbsp;Londynie. Gdy Morgan senior rozpoczynał istotne dla jego dalszej kariery interesy z&nbsp;Peabodym, John Pierpont miał 17 lat i&nbsp;błyskotliwy umysł ścisły, którego wygimnastykowanie zawdzięczał głównie ojcu, kładącemu ogromny nacisk na gruntowną edukację syna.</p>

  <p class="x5-srodtytul1">JAK SIĘ WYBIERA KARIERĘ</p>

  <p class="xi">Jako dziecko John był chorowity, m.in. ciężko przeszedł gorączkę reumatyczną, która pozostawiła ślad na całe życie, utrudniając mu chodzenie. Często musiał ratować zdrowie, m.in. na portugalskich Azorach. Delikatna kondycja fizyczna nie tylko nie przeszkodziła mu w&nbsp;zdobyciu wykształcenia, ale wręcz dodatkowo go motywowała. Po edukacji w&nbsp;bostońskiej szkole nie tylko rozwijał zdolności w&nbsp;zakresie matematyki, która była jego pasją, ale i&nbsp;władał biegle językami: niemieckim i&nbsp;francuskim. Nastoletni John kontynuował naukę na&nbsp;Uniwersytecie w&nbsp;Göttingen, gdzie dostrzeżono jego zdolności matematyczne i&nbsp;zaproponowano mu karierę akademicką. Młody Morgan odrzucił tę ofertę, gdyż znalazł &ndash; zapewne nie bez wpływu ojca, skutecznie sterującego nie tylko edukacją, ale i&nbsp;karierą syna &ndash; bardziej inspirujące miejsce do wykorzystania swoich zdolności &ndash; biznes. Najpierw pracował w&nbsp;firmie ojca, Peabody, Morgan &amp; Co. przez rok, po czym został wysłany do Nowego Jorku, by pracować dla Duncan, Sherman &amp; Co. Ambicją Morgana seniora było stworzenie sieci zależności bankowych równie rozległych jak banki rodziny Rothschildów &ndash; Stany Zjednoczone były znakomitym po temu miejscem. W&nbsp;dynamicznie rozwijającym się, młodym państwie gołym okiem widać było zapotrzebowanie na kapitał na nowe inwestycje. John, cieszący się estymą i&nbsp;zaufaniem ojca i&nbsp;jego wspólnika, odegrał w&nbsp;realizowaniu ich koncepcji znaczącą rolę &ndash; w&nbsp;latach 1860&ndash;1864 był głównym przedstawicielem Peabody, Morgan &amp; Co w&nbsp;USA.</p>

  <p class="x5-srodtytul1">WZLOTY I&nbsp;UPADKI</p>

  <p class="xi">Był synem posłusznym i&nbsp;rozważnym &ndash; do czasu. Gdy miał 24 lata, zakochał się w&nbsp;Amelii Struges, którą poślubił wbrew radom ojca. „Żałuję, że nie możesz zobaczyć jego miłości i&nbsp;poświęcenia, które mi okazuje” &ndash; pisała w&nbsp;listach do matki młoda żona. Szczęście nie trwało jednak długo &ndash; podczas europejskiej podróży poślubnej Amelia zmarła na gruźlicę. Załamany wdowiec wrócił do Nowego Jorku i&nbsp;rzucił się w&nbsp;wir pracy.</p>

  <p class="x5-txt">Kiedy w&nbsp;1861 roku wybuchła wojna secesyjna, Morgan próbował handlować walutami i&nbsp;informował ojca w&nbsp;Londynie o&nbsp;rozwoju sytuacji w&nbsp;Ameryce, w&nbsp;tym o&nbsp;coraz większej chwiejności cen. Sam nie brał udziału w&nbsp;wojnie, jako że zapłacił 300 dolarów odstępowego, stał jednak po stronie Jankesów. Nerwowa sytuacja w&nbsp;kraju przytłaczała go do tego stopnia, że wyjechał na wypoczynek do uzdrowiska Saratoga Springs, skąd pisał do ojca: „Nigdy nie jestem usatysfakcjonowany, jeżeli nie zrobię wszystkiego samemu, bądź nie nadzoruję wszystkiego w&nbsp;każdym detalu”. Skrupulatność ta nie uchroniła młodego finansisty przed błędami „wojennych biznesów”. Współfinansował bowiem zakup 5000 przestarzałych karabinów po 3,5 dolara za sztukę, które potem były sprzedawane jankeskiej armii po 22 dolary za sztukę &ndash; J.P.&nbsp;Morgan zarobił na tej szemranej transakcji 6500 dolarów. Nie jest do końca pewne, czy wiedział komu i&nbsp;na co użycza pieniędzy. Ważne, że jego reputacja uległa poważnemu nadwątleniu &ndash; zaczął być powszechnie krytykowany jako bankier czerpiący zyski z&nbsp;wojny. Ten osąd, w&nbsp;połączeniu z&nbsp;wielkim wzburzeniem ojca, z&nbsp;którego opiniami John niezwykle się liczył, uświadomiły młodemu Morganowi, że reputacja jest najważniejsza, a&nbsp;zaufanie klientów i&nbsp;partnerów stracić bardzo łatwo.</p>

  <div class="ramka">
    <p class="x6-tytul-ciekaw">DYNAMICZNY ROZWÓJ KOLEI<br class="calibre4" />W USA NA PRZEŁOMIE XIX I&nbsp;XX W.</p>

    <p class="x6-txt-ciekaw-pierwszy">Całkowita długość torów kolejowych w&nbsp;USA w&nbsp;1870 roku wynosiła 52&nbsp;000 mil, by w&nbsp;1910 roku osiągnąć długość 240&nbsp;000 mil. Produkcja stali wzrosła w&nbsp;tym samym czasie ponad 120-krotnie.</p>
  </div>

  <p class="x5-srodtytul1">JAK ZARABIAĆ DZIĘKI INTUICJI BIZNESOWEJ</p>

  <p class="xi">Gdy w&nbsp;1864 roku George Peabody wycofał się z&nbsp;interesu, Junius Morgan, spłacając wspólnika, zmienił nazwę banku na J.S.&nbsp;Morgan &amp; Co. Kilka miesięcy później skończyła się wojna secesyjna.</p>

  <p class="x5-txt">Był to okres przełomowy w&nbsp;życiu J.P.&nbsp;Morgana. Udało mu się w&nbsp;końcu przezwyciężyć traumę, jaką była dla niego śmierć pierwszej, ukochanej żony i&nbsp;zaledwie 5&nbsp;dni po zakończeniu działań wojennych ponownie stanął na ślubnym kobiercu. Liczący wówczas 28&nbsp;lat pan młody był już bogatym człowiekiem &ndash; za rok poprzedni wykazał pokaźny dochód rzędu 53&nbsp;000&nbsp;dolarów. Jednocześnie koniec wojny zwiastował niemal nieograniczone możliwości inwestowania tych środków. Nadchodził prawdziwy boom inwestycji w&nbsp;koleje, inwestycji, dzięki którym J.P.&nbsp;Morgan miał wielokrotnie pomnożyć już całkiem spory majątek.</p>

  <p class="x5-srodtytul1">WOJENNA HISTORIA DOLARA</p>

  <p class="xi">Koniec wojny secesyjnej oznaczał nie tylko początek nowych, lukratywnych możliwości inwestycyjnych. Był też czasem epokowych zmian całej gospodarki amerykańskiej, w&nbsp;szczególności sektora bankowego. Zmiany te, rzecz jasna, miały swoje źródło w&nbsp;działalności rządu federalnego w&nbsp;trakcie wojny. Rządowe wydatki były tak pokaźne, iż nie było innej możliwości niż zwiększenie zadłużenia federalnego na niespotykaną dotąd skalę &ndash; wzrosło ono z&nbsp;poziomu 66 milionów dolarów w&nbsp;1861 roku do kolosalnej kwoty 2,7 miliarda dolarów tuż po zakończeniu wojny (1865). Same roczne odsetki były dwukrotnie większe niż cały budżet państwa w&nbsp;1860 roku. Tak znaczne potrzeby pożyczkowe spowodowały zawieszenie wymienialności banknotów na złoto z&nbsp;prostej przyczyny &ndash; ani rząd, ani amerykańskie banki nie dysponowały rezerwami złota choćby zbliżonymi do tej kwoty. Oficjalnym środkiem wymiany w&nbsp;Stanach Zjednoczonych stały się nowe banknoty z&nbsp;czasów wojny, tzw.&nbsp;<span class="em">greenbacks </span>(nazwane tak z&nbsp;powodu zielonej farby użytej przy ich druku). Nie można było wymieniać ich na złoto, co pozwalało amerykańskiemu Departamentowi Skarbu drukować je w&nbsp;nieograniczonych ilościach.</p>

  <p class="x5-txt">Zgodnie z&nbsp;prawem Greshama (gorszy pieniądz wypiera lepszy) dotychczas obowiązujące złote monety prawie całkowicie zniknęły z&nbsp;obiegu, zastąpione przez <span class="em">greenbacks</span>. Masowe drukowanie „zielonych” dolarów w&nbsp;czasie wojny doprowadziło do galopującej inflacji, co miało wpływ na myślenie całego pokolenia, które utożsamiało wymienialność waluty na złoto ze stabilnością i&nbsp;rozwojem gospodarki. Nie inaczej myślał J.P.&nbsp;Morgan, który w&nbsp;pełni popierał walkę o&nbsp;powrót wymienialności dolarów na złoto, przeciwstawiając się tym samym poglądom wielkich magnatów przemysłowych, którzy opowiadali się za inflacyjną polityką „taniego pieniądza”.</p>

  <p class="x5-srodtytul1">GDZIE SĄ PRAWDZIWE PIENIĄDZE</p>

  <p class="xi">Po wojnie secesyjnej masowo ruszyły inwestycje kolejowe, a&nbsp;wraz z&nbsp;nimi do USA zaczął napływać kapitał brytyjski, szczególnie chętnie inwestowany w&nbsp;papiery wartościowe przedsiębiorstw kolejowych. Wielu przedsiębiorców, takich jak William H.&nbsp;Vanderbilt, James Fisk czy Jay Gould zarobiło bajeczne pieniądze na konsolidacji wielu małych firm kolejowych i&nbsp;dzięki nowym inwestycjom. Kapitał w&nbsp;znacznej mierze zdobywali od nowojorskich bankierów &ndash; takich właśnie jak Morganowie. Jednakże w&nbsp;tym samym czasie wielki zmysł do interesów J.P.&nbsp;Morgana podpowiedział mu, że prawdziwe pieniądze można zarobić nie na pośrednictwie finansowym, lecz na doradzaniu magnatom kolejowym. Potrzebowali oni dwóch podstawowych usług doradczych: po pierwsze &ndash; jak przechytrzyć rywali i&nbsp;dokonać tzw.&nbsp;wrogiego przejęcia interesującego ich odcinka kolei, a&nbsp;po drugie &ndash; jak wydajnie prowadzić biznes.</p>

  <p class="x5-txt">Na amerykańskim rynku kolejowym wiele linii budowanych było bez poważnego biznesplanu &ndash; miały po prostu powstać. Przykładem jest podpisana w&nbsp;1862 roku ustawa o&nbsp;transkontynentalnej linii kolejowej &ndash; w&nbsp;jej ramach Union Pacific i&nbsp;Central Pacific Railroads miały otrzymać zapłatę za każdą milę toru położonego na trasie z&nbsp;Omaha do Sacramento. Dlatego obu przedsiębiorstwom zależało na jak najdłuższej trasie, bez względu na jej jakość &ndash; linie kolejowe nierzadko przebiegały okrężną drogą, a&nbsp;nawet przez tereny górzyste. Osiągnięcie późniejszych zysków mogło być szczególnie trudne na tych odcinkach, gdzie rywalizujące ze sobą firmy zbudowały wiele oddzielnych linii pomiędzy tymi samymi miastami. I&nbsp;tutaj właśnie J.P.&nbsp;Morgan dostrzegł swoją wielką szansę. Po pierwsze, to on miał przejmować zarządzanie przedsiębiorstwem od właściciela, wdrażając zasady profesjonalnego biznesu w&nbsp;całej firmie. Po drugie, Morgan doprowadzał do konsolidacji linii kolejowych, zazwyczaj stwarzając jedną linię, monopolizującą dany odcinek. Ceną za pomoc bankiera była kontrola zarządu i&nbsp;udział w&nbsp;zyskach. Skupowanie i&nbsp;restrukturyzację kolei oraz innych firm przewozowych wręcz nazywano „morganizacją”. Po roku 1869, kiedy to J.P.&nbsp;Morgan wygrał swoją pierwszą „bitwę kolejową”, pokonując bezwzględnych Goulda i&nbsp;Fiska, jego reputacja w&nbsp;obu dziedzinach doradztwa stała się legendarna.</p>

  <p class="x5-txt">Był to okres wyjątkowej prosperity rodziny Morganów. Marzenie Juniusa Morgana &ndash; powstanie sieci bankowej porównywalnej z&nbsp;przedsięwzięciem Rotschildów &ndash; było bliskie spełnienia. W&nbsp;1871 roku, w&nbsp;wyniku umowy z&nbsp;rodziną Drexel, powstała spółka Drexel, Morgan &amp; Co (po śmierci Anthony’ego Drexela&nbsp;zmieniona na J.P.&nbsp;Morgan &amp; Co), łącząc interesy Johna Pierponta Morgana w&nbsp;Nowym Jorku, Juniusa S.&nbsp;Morgana w&nbsp;Londynie i&nbsp;Drexelów w&nbsp;Filadelfii oraz Paryżu. Morganowie stali się jedną z&nbsp;najpotężniejszych grup inwestycyjnych w&nbsp;historii bankowości.</p>

  <p class="x5-srodtytul">JAK MORGAN OCALIŁ STANY (PO RAZ PIERWSZY)</p>

  <p class="xi">Rok 1879 przyniósł powrót Stanów Zjednoczonych do parytetu złota, co było przedmiotem walki politycznej i&nbsp;gospodarczej od czasu zakończenia wojny secesyjnej. Przed wojną secesyjną wszystkie amerykańskie banki musiały utrzymywać własne rezerwy w&nbsp;złocie, lecz od 1863 roku istniał w&nbsp;USA tzw.&nbsp;Narodowy System Bankowy, który w&nbsp;znacznym stopniu zmieniał reguły gry na rynku bankowym.</p>

  <p class="x5-txt">Narodowy System Bankowy mógł wielokrotnie zwiększyć swoją akcję kredytową, posługując się prostą sztuczką piramidy finansowej, której czubek znajdował się na Wall Street. Wprowadzenie tych rozwiązań można uznać za ostateczne umocowanie pozycji Nowego Jorku jako finansowej stolicy Stanów Zjednoczonych. Oznaczało to w&nbsp;praktyce, iż nowojorskie banki zaczęły dysponować bezprecedensowymi środkami, a&nbsp;dla ich elity nadeszły czasy eldorado. Narodowy System Bankowy zapewniał ogromny napływ kapitału z&nbsp;całego kraju. Nowy Jork był również portem docelowym dla kapitału angielskiego, który poszukiwał korzystniejszych niż w&nbsp;Wielkiej Brytanii stóp zwrotu z&nbsp;inwestycji.</p>

  <div class="ramka">
    <p class="x6-tytul-ciekaw">PIRAMIDA BANKOWA</p>

    <p class="x6-txt-ciekaw-wyp">•&nbsp;BANKI NOWOJORSKIE</p>

    <p class="x6-txt-ciekaw-wyp">•&nbsp;BANKI REZERWY (ZAZWYCZAJ GŁÓWNE BANKI STANU):<br class="calibre4" />mogły połowę swoich rezerw w&nbsp;złocie utrzymywać w&nbsp;skarbcach banków nowojorskich &ndash; kupowały od nich prawo do posługiwania się tym złotem jako rezerwą.</p>

    <p class="x6-txt-ciekaw-wyp">•&nbsp;BANKI LOKALNE<br class="calibre4" />były związane z&nbsp;bankami rezerwy w&nbsp;taki sam sposób, jak te z&nbsp;bankami nowojorskimi.</p>
  </div>

  <p class="x5-srodtytul1">JAK UMIEŚCIĆ SIĘ W&nbsp;SYSTEMIE</p>

  <p class="xi">J.P.&nbsp;Morgan doskonale rozumiał zalety połączenia parytetu złota i&nbsp;nowego systemu bankowego &ndash; było to rozwiązanie, które stawiało właścicieli kapitału w&nbsp;uprzywilejowanej pozycji wobec siły roboczej. Finansista stał się dominującym graczem we wszystkich lukratywnych dziedzinach amerykańskiej gospodarki. Co więcej, znakomicie rozumiał znaczenie innowacji finansowych i&nbsp;organizacyjnych &ndash; jedną z&nbsp;najważniejszych było wówczas rozpowszechnienie się modelu zarządzania korporacyjnego.</p>

  <p class="x5-txt">Warunki makroekonomiczne do pomnażania fortuny były pierwszorzędne. Rosły inwestycje kapitałowe, realne koszty produkcji spadały wraz z&nbsp;niespotykanymi wzrostami produktywności, bezrobocie było na bardzo niskim poziomie. Krótko mówiąc, wszyscy się bogacili, chociaż w&nbsp;bardzo nierówny sposób. Elita finansowa, której symbolem stał się J.P.&nbsp;Morgan, otrzymywała lwią część zysków. Jednak ten lukratywny system miał wrodzoną wadę &ndash; przejawiała się ona częstymi kryzysami finansowymi, które pojawiały się z&nbsp;powodu braku kontroli nad ekspansją kredytową. W&nbsp;latach 1873, 1884 oraz 1893, po latach bardzo szybkiego wzrostu gospodarczego, całemu systemowi finansowemu groził nagły upadek.</p>

  <p class="x5-srodtytul1">GENIALNY POMYSŁ NA OCALENIE KRAJU</p>

  <p class="xi">Konsekwencje paniki finansowej z&nbsp;1893 roku miały okazać się wyjątkowo poważne, jednocześnie zapewniając J.P.&nbsp;Morganowi, dotychczas znanemu głównie w&nbsp;kręgach finansjery, miejsce w&nbsp;zbiorowej pamięci narodu, obok drugiego wielkiego herosa amerykańskiego biznesu, Johna D.&nbsp;Rockefellera. W&nbsp;latach 1894&ndash;1895 Stany Zjednoczone doświadczały plagi bezrobocia, strajków na kolei, niezadowolenia wśród rolników, spadających przychodów rządowych i&nbsp;wojny politycznej między prezydentem a&nbsp;Kongresem. Te problemy zaniepokoiły inwestorów zagranicznych, którzy zaczynali wątpić w&nbsp;zdolność rządu federalnego do utrzymania wymienialności dolara na złoto. Zaniepokojenie inwestorów spowodowało znaczny wzrost popytu na amerykańskie rezerwy złota, w&nbsp;miarę jak coraz więcej osób wymieniało papiery wartościowe na cenny kruszec. Ilość rezerw malała dramatycznie &ndash; w&nbsp;styczniu 1893 roku rezerwy złota wynosiły 121 milionów dolarów, w&nbsp;lutym 1895 roku &ndash; pomimo licznych działań Departamentu Skarbu, w&nbsp;tym nowych emisji rządowych obligacji &ndash; ich wartość spadła do zaledwie 66 milionów dolarów. Krajowi zaczęła grozić niewypłacalność. Wtedy John Pierpont Morgan stwierdził, że potrafi temu zapobiec.</p>

  <p class="x5-txt">Departament Skarbu chwycił się ostatniej nadziei. Podpisał umowę z&nbsp;konsorcjum instytucji finansowych, na czele których stali J.P.&nbsp;Morgan i&nbsp;A.&nbsp;Belmont. W&nbsp;umowie tej rząd amerykański de facto zrzekał się prowadzenia polityki monetarnej kraju na rzecz prywatnego podmiotu. Zgodnie z&nbsp;treścią tej umowy, która miała obowiązywać od lutego do września 1895 roku, konsorcjum Morgan&ndash;Belmont zobowiązywało się miesięcznie dostarczać określone kwoty złota do skarbców Departamentu Skarbu, w&nbsp;zamian za 30-letnie obligacje rządowe. Jednak, co ważniejsze, oprócz zobowiązań konsorcjum po podażowej stronie problemu, Morgan i&nbsp;Belmont zobowiązali się do znacznego ograniczenia popytu na złoto.</p>

  <p class="x5-txt">Geniusz J.P.&nbsp;Morgana objawił się w&nbsp;zdolności do przekonania partnerów do stworzenia owego konsorcjum. Po pierwsze, jako jeden z&nbsp;niewielu zrozumiał, iż uczestnictwo w&nbsp;nim, motywowane „patriotycznym obowiązkiem”, nie było dla jego członków kosztem, lecz inwestycją w&nbsp;przyszłe zyski z&nbsp;transatlantyckiego biznesu. J.P.&nbsp;Morgan przekonał partnerów biznesowych, że jeśli sami nie zaradzą kryzysowi, rzeka kapitału, płynąca z&nbsp;Londynu do Nowego Jorku, wyschnie, a&nbsp;wtedy ich firmy po prostu upadną. Na takie postawienie sprawy nikt nie miał kontrargumentów i&nbsp;konsorcjum wkrótce powstało. Na jego czele stanęły dwie firmy amerykańskie: Drexel, Morgan &amp; Co i&nbsp;A.&nbsp;Belmont &amp; Co, oraz dwie brytyjskie: J.S.&nbsp;Morgan and Co i&nbsp;N.M.&nbsp;Rothschild and Sons. Konsorcjum miało pozyskiwać złoto głównie z&nbsp;Europy. Rynki pokładały tak wielką wiarę w&nbsp;umiejętności J.P.&nbsp;Morgana, iż już w&nbsp;trakcie negocjacji, jeszcze zanim konsorcjum podjęło jakiekolwiek kroki, popyt na amerykańskie rezerwy złota spadł.</p>

  <p class="x5-srodtytul1">BOHATER NARODOWY W&nbsp;AKCJI</p>

  <p class="xi">Wkrótce okazało się, iż niemożliwością było sprowadzać z&nbsp;Europy takie ilości złota, jakie zobowiązali się zapewniać Morgan i&nbsp;Belmont. Niezrażeni tymi przeciwnościami, zaczęli skupować złoto z&nbsp;rynku krajowego oraz z&nbsp;Kanady. Prawdziwym wyzwaniem okazało się kontrolowanie rynku walutowego i&nbsp;popytu na rezerwy Departamentu Skarbu. Rzecz jasna, cena dolara na rynku walutowym i&nbsp;popyt na amerykańskie złoto były powiązane &ndash; cena amerykańskich papierów wartościowych musiała być odpowiednio niska, by opłacało się je nabyć, wymienić na złoto i&nbsp;wyeksportować kruszec. W&nbsp;związku z&nbsp;tym konsorcjum Morgan&ndash;Belmont zastosowało nowatorskie, jak na owe czasy, rozwiązania, manipulując kursem wymiany poprzez skoordynowane akcje kupna i&nbsp;sprzedaży walut. W&nbsp;wyniku działań konsorcjum, nowojorskie banki zmniejszyły swoje rezerwy złota o&nbsp;18 milionów dolarów do początku kwietnia, co naturalnie zmniejszyło popyt na złoto. Ponadto, konsorcjum, które zrzeszało wszystkich liczących się graczy na rynku walutowym po amerykańskiej stronie Atlantyku, postanowiło całkowicie wstrzymać eksport złota, sprzedając je tylko po bardzo zawyżonych cenach i&nbsp;pod warunkiem, iż było niezbędne do dalszego prowadzenia działalności biznesowej. Jednocześnie konsorcjum było w&nbsp;stanie dostarczyć do końca czerwca 1895 roku 66 milionów dolarów w&nbsp;złocie do skarbców rządowych, co spowodowało, że całkowite rezerwy Departamentu Skarbu przekroczyły zakładany poziom 100 milionów dolarów.</p>

  <p class="x5-txt">Niektórzy obserwatorzy twierdzili wręcz, iż po interwencji w&nbsp;1895 roku zapanował <span class="em">Pax Morgana</span>, w&nbsp;którym harmonia kilku dużych graczy kontrolujących rynek zastąpiła chaos wolnej konkurencji. Jednak w&nbsp;oczach Morgana, który nabrał wątpliwości co do standardu złota, pozostawało wiele do zrobienia, by osiągnąć stan idealny. Opowiadał się za większą koordynacją polityki monetarnej kraju &ndash; zastąpieniem Narodowego Systemu Bankowego systemem zbudowanym wokół banku centralnego. W&nbsp;systemie opartym na złocie, rosnąca w&nbsp;stosunku do rezerw kruszcowych ilość wyemitowanych banknotów powodowała, że większa była szansa na upadek banku z&nbsp;powodu nagłej akcji klientów, chcących wypłacić wszystkie pieniądze. Był to mechanizm, który zapobiegał drukowaniu dużej ilości papierowego pieniądza. Morgan doszedł do wniosku, że bank centralny, zapobiegający groźbie szturmu klientów, mógłby na podstawie tej samej ilości rezerw złota drukować znacznie więcej papierowego pieniądza. Jednakże ten cel mógł zostać osiągnięty dopiero wraz z&nbsp;kolejnym znaczącym kryzysem.</p>

  <p class="x5-srodtytul">BIZNESOWA I&nbsp;POLITYCZNA EKSPANSJA MORGANA</p>

  <p class="xi">Po śmierci ojca w&nbsp;1890 roku, Morgan junior przejął kontrolę nad europejską filią interesów rodziny J.S.&nbsp;Morgan &amp; Co. Rozpoczął także ekspansję w&nbsp;nowe gałęzie gospodarki. W&nbsp;roku 1896 sfinansował zakup bankrutującego „New York Times”, który dzięki jego midasowemu dotykowi, całkowitej reorganizacji biznesu i&nbsp;inwestycji w&nbsp;wysoką jakość dziennikarstwa, stał się niedoścignionym wzorem wśród amerykańskich gazet. Złośliwi twierdzili, że Morgan wykorzystał najlepszy sposób na dotarcie do opinii publicznej i&nbsp;wpływał na to, co ukazuje się w&nbsp;gazecie, niemniej znów nabrała ona blasku. Przełom wieków był okresem dynamicznego rozwoju technologii, na czym korzystał także J.P.&nbsp;Morgan. Zarabiał spore pieniądze na firmach telefonicznych i&nbsp;telegraficznych, producentach maszyn rolniczych, elektryczności czy też przewoźnikach transatlantyckich. Zawsze dbał o&nbsp;zyski z&nbsp;inwestycji, np.&nbsp;współfinansując wynalazki Edisona i&nbsp;pomagając mu stworzyć General Electric. Przez pewien czas finansował także badania Nikoli Tesli. Ostatecznie jednak uznał, że nie będzie z&nbsp;tego zysków. Kolejnymi branżami „na celowniku” były branża stalowa oraz jedna z&nbsp;ówcześnie najbardziej kontrowersyjnych dziedzin biznesu &ndash; rynek akcji New York Stock Exchange. Według wielu biografów J.P.&nbsp;Morgana stworzenie przez niego korporacji US Steel, która połączyła działalność na rynkach akcji i&nbsp;stali, było jego największym biznesowym majstersztykiem.</p>

  <p class="x5-srodtytul1">US STEEL &ndash; BIZNESOWY MAJSTERSZTYK</p>

  <p class="xi">Rynek stali, podobnie jak wcześniej koleje, przechodził proces gwałtownej konsolidacji. Tym razem Morgan wkroczył do akcji dość późno, gdy na rynku pozostała zaledwie garstka dominujących graczy. Jednak spryt nowojorskiego bankiera objawił się, gdy przeprowadził on fuzję firm, tworząc prawdziwego przemysłowego kolosa &ndash; US Steel. Przedsiębiorstwo to stało się pierwszą światową firmą o&nbsp;kapitalizacji przekraczającej miliard dolarów. Aby osiągnąć ten cel, Morgan oparł fuzję firm stalowych na firmie Andrew Carnegie’ego, by za jej pośrednictwem wykupić resztę upatrzonych firm. Problemem oczywiście były pieniądze &ndash; nawet J.P.&nbsp;Morgan nie dysponował taką ilością kapitału, by dokonać serii kosztownych fuzji. Rozwiązaniem okazało się zastosowanie przebiegłej manipulacji rynkiem akcji za pomocą tzw.&nbsp;<span class="em">watered stocks</span>.</p>

  <p class="x5-txt">Dokonując fuzji, J.P.&nbsp;Morgan tworzył całkiem nową firmę, której wartość rynkową określano na ponad miliard dolarów &ndash; dwukrotnie więcej niż cały ówczesny budżet Stanów Zjednoczonych. Była to wielokrotność sumy wartości łączących się firm. Taką też kwotę deklarowano na rynku akcji podczas ich emisji. Reputacja Morgana zapewniała wiarygodność takiej wyceny firmy. Co więcej, dzięki skoordynowanym operacjom, mającym podbić cenę tych akcji, wycena firmy na rynku dalej rosła. Dzięki tym machinacjom właściciele nowo połączonych firm z&nbsp;dnia na dzień stali się posiadaczami akcji o&nbsp;wartości wielokrotnie przekraczającej faktyczną wartość przedsiębiorstwa. Połowa tych akcji była sprzedawana, a&nbsp;druga połowa, składająca się z&nbsp;akcji uprzywilejowanych, pozostawała w&nbsp;rękach właścicieli. W&nbsp;rezultacie właściciele nadal sprawowali kontrolę nad firmą, jednocześnie bogacąc się znacznie w&nbsp;bardzo krótkim czasie i&nbsp;uzyskując środki na dalsze fuzje. Jak mówi anegdota, pewnego dnia Carnegie, zdumiony skalą zarobków firmy, zastanawiał się głośno: <span class="em">„</span>Czy nie powinienem poprosić o&nbsp;100 milionów więcej?” &ndash; na co J.P.&nbsp;Morgan miał odpowiedzieć: „Dostałbyś, gdybyś poprosił”.</p>

  <p class="x5-txt">Fuzja przewidywała spory udział w&nbsp;zyskach dla konsorcjum banków, które ją przeprowadzały, a&nbsp;na jego czele stała J.P.&nbsp;Morgan &amp; Co. Zyski z&nbsp;całej operacji stanowiły niespotykane wcześniej kwoty, w&nbsp;miarę jak najemni spekulanci nieustannie podbijali ceny akcji US Steel przez kolejny rok od pierwszej publicznej emisji.</p>

  <p class="x5-srodtytul1">REFORMATOR</p>

  <p class="xi">Wraz ze wzrostem osobistego majątku Morgana do niewyobrażalnych rozmiarów rósł jego biznesowo-polityczny apetyt. Jego kolejnym i&nbsp;&ndash; jak się potem okazało &ndash; ostatnim wielkim celem stała się gruntowna reforma systemu gospodarczego USA, której centralnym elementem miało być powołanie banku centralnego.</p>

  <p class="x5-txt">Pozytywnym dla Morgana trendem politycznym była coraz większa popularność etatyzmu, który w&nbsp;założeniach przewidywał kartelizację państwa poprzez bliskie powiązania między „wielkim biznesem”, rządem, związkami, technokratami i&nbsp;intelektualistami, popierającymi większą rolę państwa w&nbsp;gospodarce. Wszystkie te elementy współgrały z&nbsp;głęboką nieufnością J.P.&nbsp;Morgana do wolnej konkurencji. Zatem kolejnym, naturalnym dla niego krokiem było poparcie progresywizmu &ndash; ruchu politycznego, który miał odsunąć gospodarkę amerykańską od modelu wolnorynkowego i&nbsp;przekształcić ją w&nbsp;gospodarkę centralistycznego etatyzmu. Morgan stał się jednym z&nbsp;ważniejszych współtwórców tego ruchu.</p>

  <p class="x5-txt">Już w&nbsp;latach 90. XIX wieku biznesmen dwukrotnie podejmował próbę kartelizacji różnych sektorów gospodarki, jednak z&nbsp;umiarkowanym powodzeniem. Doświadczenia te uświadomiły mu, że jedynym sposobem na pozbawioną konkurencji i&nbsp;„uporządkowaną” gospodarkę jest kontrolowanie władzy politycznej. Aby to osiągnąć, należało przekonać opinię publiczną do poparcia nowego programu gospodarczego, ustami opiniotwórczych intelektualistów: pracowników naukowych, technokratów, inżynierów, pracowników społecznych czy lekarzy. Pozostawało pytanie, jak przekonać elitę intelektualną do poparcia aspiracji elity finansowej.</p>

  <p class="x5-txt">Rozwiązaniem okazało się zaoferowanie programu, który przewidywał ograniczenie przez państwo dostępu do zawodów wykonywanych przez elitę intelektualną, co zwiększało tym samym ich zarobki. Jednocześnie państwowe planowanie oferowało niezliczonym inżynierom czy ekonomistom szansę na bezpieczną posadę państwowego planisty. W&nbsp;zamian za takie przywileje spora część elity intelektualnej „przystała” na układ zaproponowany przez nowojorską finansjerę. Było to zresztą do przewidzenia, gdyż znacznymi wpływami cieszyli się wykształceni w&nbsp;Niemczech inżynierowie, przesiąknięci ideałami korporacyjnego państwa. Teraz pozostawało „zaledwie” sprzedać założenia progresywizmu wyborcom i&nbsp;popieranym przez nich politykom.</p>

  <p class="x5-txt">Delegaci na konferencji w&nbsp;Indianapolis, która miała służyć pozyskaniu poparcia wśród biznesu i&nbsp;finansjery na rzecz reform, przyjęli założenia zgodne z&nbsp;dictum Morgana. Potępili oni także zbytnią liberalizację i&nbsp;decentralizację ówczesnego systemu bankowego USA, nazywając go „najgorszym na świecie” i&nbsp;jednocześnie przeciwstawiając mu przykłady brytyjskiej i&nbsp;francuskiej bankowości centralnej.</p>

  <p class="x5-txt">Jednak Kongres nie dawał się przekonać tak łatwo jak delegaci z&nbsp;Indianapolis, po części także z&nbsp;powodu oporu bankierów z&nbsp;małych i&nbsp;prowincjonalnych banków, którzy słusznie obawiali się całkowitej dominacji Wall Street. Wobec trudności w&nbsp;Kongresie Morgan i&nbsp;Rockefeller postanowili tymczasowo posłużyć się bezpośrednio władzą wykonawczą do realizacji swoich celów. Theodore Roosevelt i&nbsp;jego sekretarz skarbu L.M.&nbsp;Shaw stali się posłusznymi wykonawcami poleceń J.P.&nbsp;Morgana. Shaw nawet starał się przekształcić Departament Skarbu w&nbsp;prymitywną formę banku centralnego, ale jego starania szybko spaliły na panewce ze względu na uznaniowość jego decyzji, a&nbsp;on sam został zmuszony do rezygnacji. Morgan i&nbsp;jego stronnicy coraz wyraźniej widzieli, że tylko nowe prawo, uchwalone przez Kongres, mogło przynieść pożądane przez nich zmiany.</p>

  <p class="x5-txt">Zarówno czynniki wewnętrzne, jak i&nbsp;zewnętrzne sprawiły, iż na przełomie XIX i&nbsp;XX wieku amerykańska finansjera cieszyła się bezprecedensowo mocną pozycją w&nbsp;kraju i&nbsp;na świecie i&nbsp;mogła dosłownie „kupić” polityków oraz ekspertów potrzebnych do reform, które miały jeszcze bardziej umocnić pozycję J.P.&nbsp;Morgana i&nbsp;jego kolegów po fachu. Po stronie finansjery stały nurty intelektualne epoki. W&nbsp;teorii ekonomii coraz większe poparcie zyskiwał pogląd, iż rozwinięte kraje Zachodu cierpiały na nadpodaż oszczędności i&nbsp;niedobór korzystnych opcji inwestycyjnych. Wobec tego, wedle wyznawców tej teorii, rząd Stanów Zjednoczonych powinien skartelizować i&nbsp;zmonopolizować rynki, żeby chronić je przed kaprysami cyklu koniunkturalnego, będącego wynikiem nadmiernych oszczędności. Ponadto, głosili ci sami teoretycy, USA powinny, poprzez perswazję lub przymus, otwierać dla amerykańskiego biznesu rynki krajów mniej rozwiniętych. Początkiem tego gospodarczego imperializmu były rok 1898, kiedy to Stany Zjednoczone wypowiedziały wojnę Hiszpanii.</p>

  <p class="x5-txt">Ruch progresywistyczny, który pozbawiał partie polityczne władzy i&nbsp;oddawał ją w&nbsp;ręce „ekspertów” (wielu z&nbsp;nich powiązanych z&nbsp;J.P.&nbsp;Morganem), był głównym czynnikiem warunkującym wprowadzenie nowych form zarządzania gospodarką. Rosnący w&nbsp;siłę amerykański imperializm gospodarczy, który zmuszał coraz to nowe kraje do powiązania swojej waluty nie bezpośrednio ze złotem, lecz z&nbsp;wymienialnym na złoto dolarem amerykańskim, dawał coraz większe wpływy Wall Street, gdzie nowo „ujarzmione” kraje składały swoje rezerwy złota.</p>

  <p class="x5-txt">Ostatecznie, katalizatorem reform stał się poważny kryzys finansowy z&nbsp;1907 roku. Wśród posiadaczy złota rozprzestrzeniła się panika, po której wszyscy zaczęli wypłacać swoje pieniądze. Nickerbacker Trust poległ, a&nbsp;dwie inne instytucje stanęły na krawędzi bankructwa, pomimo że sam J.P.&nbsp;Morgan wykupił je za 35 milionów dolarów. Ponownie Morgan musiał wkroczyć do akcji i&nbsp;po raz drugi uratować upadające Stany Zjednoczone. Finansista zebrał wtedy 50 bankierów we własnym domu. Podobno trzymał ich pod kluczem w&nbsp;swojej bibliotece, dopóki wspólnie nie podpisali deklaracji pomocy finansowej.</p>

  <p class="x5-srodtytul">MORGAN BOHATEREM NARODOWYM PO RAZ DRUGI</p>

  <p class="xi">Po kryzysie znaczna część elity finansowej i&nbsp;intelektualnej zdała sobie sprawę, iż Morgan w&nbsp;końcu odejdzie, a&nbsp;kryzysy wciąż będą występowały &ndash; potrzebny był zatem system, który mógłby chronić gospodarkę przed najgorszymi skutkami ekonomicznej zapaści. Analizując przyczyny i&nbsp;przebieg kryzysu, eksperci przychylni reformatorom stwierdzili, iż kryzys nie wyrządził zbyt dużych szkód w&nbsp;przemyśle, ponieważ był on już w&nbsp;dużej części skartelizowany. Problemem &ndash; według nich &ndash; był fakt, iż amerykański sektor bankowy składał się z&nbsp;„hordy 15&nbsp;000 małych konkurentów”, która zwiększała negatywne skutki kryzysu. Zdaniem tych ekspertów należało dokonać „centralizacji odpowiedzialności finansowej”. W&nbsp;wyniku rozpowszechniania się tego poglądu, w&nbsp;1908 roku powołano Narodową Komisję Monetarną, w&nbsp;której zasiadać mieli zarówno senatorowie, jak i&nbsp;członkowie Izby Reprezentantów USA.&nbsp;Stanowili oni jednak zaledwie fasadę komisji, która w&nbsp;rzeczywistości miała być kierowana przez grupę ekspertów, głównie reprezentujących interesy J.P.&nbsp;Morgana i&nbsp;rodziny Rockefellerów.</p>

  <p class="x5-srodtytul1">NA DRODZE DO REZERWY FEDERALNEJ</p>

  <p class="xi">Narodowa Komisja Monetarna spędziła jesień 1908 roku w&nbsp;Europie, zgłębiając wiedzę o&nbsp;systemach bankowych Starego Kontynentu. Powróciwszy do Stanów Zjednoczonych, członkowie komisji gotowi byli w&nbsp;pełni poprzeć europejski model jednolitej bankowości centralnej, jednak dostrzegli, iż w&nbsp;warunkach amerykańskich taki system spotkałby się z&nbsp;oporem elit bankowych spoza Nowego Jorku. Rozwiązaniem okazało się wprowadzenie modelu europejskiego przy jednoczesnym ustanowieniu regionalnych oddziałów Rezerwy Federalnej. Co prawda, regionalne centra nie mogły pochwalić się prawie żadną autonomią wobec głównej siedziby Rezerwy Federalnej, np.&nbsp;w&nbsp;teorii miały być odpowiedzialne za emisję banknotów w&nbsp;swoich regionach, lecz w&nbsp;praktyce to centrala miała kontrolować cały proces. Jednakże reformatorom udało się stworzyć wrażenie, że osiągnięto kompromis między centralizacją a&nbsp;regionalizmem.</p>

  <p class="x5-txt">Osiągnąwszy wśród bankierów kompromis co do ogólnych założeń przyszłego systemu Rezerwy Federalnej, reformatorzy, z&nbsp;J.P.&nbsp;Morganem na czele, rozpoczęli pracę nad ostatecznym kształtem ustawy, która miała być „przepchnięta” przez Kongres. 22 października 1910 roku garstka najbardziej prominentnych stronników powołania banku centralnego wyruszyła na tajne obrady, których wynikiem miała być gotowa ustawa. Organizatorem spotkania był nie kto inny, jak J.P.&nbsp;Morgan. Zaprosił on uczestników do swojej prywatnej rezydencji na wyspie Jekyll, u&nbsp;wybrzeży Georgii. O&nbsp;tajność obrad dbano do tego stopnia, że dla ich uczestników wynajęto specjalny wagon, zamknięty i&nbsp;całkowicie pozbawiony oświetlenia, by nie istniał nawet cień szansy na przypadkową dekonspirację. Pasażerowie mieli przykazane, żeby zwracać się do siebie tylko po imieniu. Wybrańcami, którzy mieli opracować nowe prawo, byli: senator Nelson Aldrich, który miał być opiekunem nowej ustawy, dwóch czołowych bankierów ze stronnictwa Morgana, dwóch bankierów popierających Rockefellera, Paul Warburg &ndash; dyrektor Wells Fargo &amp; Co i&nbsp;gorący zwolennik powołania banku centralnego oraz neutralny wobec obu obozów ekonomista A.P.&nbsp;Andrew.</p>

  <p class="x5-txt">Po tygodniowych obradach ustawa była gotowa.</p>

  <p class="x5-srodtytul1">DZIEŁO ŻYCIA UKOŃCZONE</p>

  <p class="xi">Zdawać by się mogło, iż J.P.&nbsp;Morgan osiągnął szczyt splendoru, stając się w&nbsp;finansowej historii USA postacią na poły mityczną. W&nbsp;wieku 73 lat miał niewyobrażalny majątek i&nbsp;wpływy, nawet sam jego wygląd wyrażał pewność siebie i&nbsp;budził powszechny szacunek. Jednak polityka bywa nieprzewidywalna, co objawiło się w&nbsp;wyborach do Kongresu w&nbsp;1910 roku, zdecydowanie wygranych przez demokratów. Oznaczało to, że Morgan nie mógł już „nagiąć” polityków do swojej woli i&nbsp;uchwalić ustawy powołującej do życia Rezerwę Federalną. Niezrażony tymi przeciwnościami, zaprzągł do pracy swoich lobbystów, którzy teraz mieli za zadanie przekonać Partię Demokratyczną do pomysłu powołania banku centralnego. Odnieśli oni kolejny sukces, usuwając z&nbsp;ustawy nazwisko republikanina Aldricha, choć zgodzili się na pewne kompromisy, przede wszystkim powoływanie rady nadzorczej przez prezydenta i&nbsp;Kongres, a&nbsp;nie przez bankierów. Nie był to jednakowoż duży problem, ponieważ, siłą rzeczy, rada nadzorcza FED składała się z&nbsp;bankierów i&nbsp;ekonomistów, którzy w&nbsp;dużej mierze podzielali poglądy Morgana lub wręcz byli jego stronnikami. W&nbsp;grudniu 1913 roku Kongres uchwalił ustawę Federal Reserve Act.</p>

  <p class="x5-txt">Wielki cel J.P.&nbsp;Morgana został osiągnięty. Elita finansowa zapewniła sobie polisę ubezpieczeniową i&nbsp;bufor, który miał ją chronić przed przewidywalnymi kryzysami, będącymi naturalnym elementem cyklu koniunkturalnego. Jednocześnie był to wielki sukces bankierów oferujących kredyty oraz inwestorów poszukujących „taniego pieniądza” &ndash; jedną z&nbsp;pierwszych decyzji FED było podwojenie ilości pieniądza w&nbsp;obiegu. Nigdy wcześniej ani nigdy później elita finansowa USA nie cieszyła się tak mocną pozycją. Jak na ironię, J.P.&nbsp;Morganowi nie było już dane cieszyć się tym spektakularnym sukcesem. Największy bankier Ameryki zmarł we śnie, w&nbsp;hotelu w&nbsp;Rzymie, 31 marca 1913 roku &ndash; niespełna pół roku przed ostatecznym uchwaleniem ustawy FED.&nbsp;Odejście u&nbsp;progu zwieńczenia koronnego dzieła życia było tym bardziej dramatyczne, że rok wcześniej 72-letni Morgan oszukał śmierć. Jako współwłaściciel przewoźnika miał wziąć udział w&nbsp;dziewiczym rejsie Titanica. Plany te odwołał w&nbsp;ostatniej chwili.</p>

  <p class="x5-srodtytul">DZIEDZICTWO J.P.&nbsp;MORGANA</p>

  <p class="xi">W&nbsp;chwili śmierci J.P.&nbsp;Morgan miał majątek rzędu 69 milionów dolarów. Jednak kwota ta nie oddaje w&nbsp;pełni jego wpływów. Dzięki armii oddanych mu bankierów i&nbsp;posłusznych dyrektorów, zasiadających w&nbsp;radach nadzorczych, jak również osobistej reputacji, pośrednio sterował znaczącą częścią gospodarki amerykańskiej, która wówczas była już największa na świecie. Ta kontrola nad gospodarką sprawiała, iż również w&nbsp;polityce był prawdziwym magnatem, decydującym o&nbsp;losach wielu liczących się polityków. „Człowiek, któremu nie ufam, w&nbsp;całym chrześcijańskim świecie nie ma szans, aby otrzymać ode mnie pieniądze” &ndash; twierdził J.P.&nbsp;Morgan w&nbsp;1912 roku. Daleko mu było przy tym do stereotypu bankiera-krwiopijcy &ndash; interesował się kulturą i&nbsp;sztuką, a&nbsp;wśród przyjaciół cieszył się zawsze wielką estymą, jako człowiek uczynny i&nbsp;szczodry.</p>

  <p class="x5-txt">I&nbsp;choć wiele rozwiązań z&nbsp;epoki <span class="em">Pax Morgana </span>zostało później obalonych na rzecz tak przez niego znienawidzonej wolnej konkurencji, dziedzictwo instytucjonalne J.P.&nbsp;Morgana w&nbsp;innowacji finansowej, systemie bankowym i&nbsp;polityce gospodarczej USA przetrwało. Wiele czołowych korporacji i&nbsp;banków amerykańskich bezpośrednio lub pośrednio wywodzi się od tego wielkiego bankiera. System Rezerwy Federalnej działa do dziś.</p>

  <p class="x5-txt">Oto dlaczego wielu uznaje J.P.&nbsp;Morgana za najbardziej wpływową postać w&nbsp;gospodarczych dziejach Stanów Zjednoczonych.</p>
</div>







</body></html>