<html><head><meta http-equiv="Content-Type" content="text/html;charset=utf-8" /><link href="style.css" rel="stylesheet" type="text/css" /><title>Węzeł czasu</title>
<style> 
@page {
    margin-bottom: 5pt;
    margin-top: 5pt
    }
@font-face {
    font-family: "Charis";
    font-style: normal;
    font-weight: normal;
    src: url(fonts/000003.ttf)
    }
@font-face {
    font-family: "Charis";
    font-style: normal;
    font-weight: bold;
    src: url(fonts/000001.ttf)
    }
@font-face {
    font-family: "Charis";
    font-style: italic;
    font-weight: normal;
    src: url(fonts/000002.ttf)
    }
@font-face {
    font-family: "Charis";
    font-style: italic;
    font-weight: bold;
    src: url(fonts/000000.ttf)
    }
@font-face {
    font-family: "DejaVuSans";
    font-weight: bold;
    font-style: normal;
    src: url(fonts/000004.ttf)
    }

._empty {
    display: block;
    margin-bottom: 0;
    margin-left: 0;
    margin-right: 0;
    margin-top: 0;
    text-align: justify;
    text-indent: 1em
    }
.autor-ksiazki-imie {
    display: block;
    font-size: 0.77419em;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 0;
    text-align: center;
    text-indent: 0
    }
.autor-ksiazki-nazwisko {
    display: block;
    font-size: 1.29032em;
    line-height: 1.2;
    margin-bottom: 2.25em;
    margin-left: 0;
    margin-right: 0;
    margin-top: 0;
    text-align: center;
    text-indent: 0
    }
.calibre {
    height: auto;
    max-height: 100%;
    max-width: 100%;
    object-fit: contain;
    width: auto
    }
.calibre1 {
    -webkit-text-fill-color: #2e2e2e;
    color: #2e2e2e;
    text-decoration: underline
    }
.calibre2 {
    -webkit-text-fill-color: #2e2e2e;
    color: #2e2e2e;
    text-decoration: none
    }
.calibre3 {
    color: #555;
    text-decoration: underline
    }
.calibre4 {
    display: block
    }
.calibre5 {
    display: none
    }
.calibre6 {
    display: block;
    list-style-type: decimal;
    margin-bottom: 1em;
    margin-left: 0;
    margin-right: 0;
    margin-top: 1em
    }
.calibre7 {
    display: list-item
    }
.calibre8 {
    display: block;
    list-style-type: decimal;
    margin-bottom: 0;
    margin-left: 0;
    margin-right: 0;
    margin-top: 0
    }
.chapter {
    display: block;
    font-family: Charis, serif;
    font-size: 1em;
    font-weight: normal;
    line-height: 1.2;
    margin-bottom: 3em;
    margin-left: 0;
    margin-right: 0;
    margin-top: 0;
    text-align: center;
    text-indent: 0
    }
.copyright {
    display: block;
    font-size: 0.64516em;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 0;
    text-align: center;
    text-indent: 0
    }
.copyright-1-swiatlo-gora {
    display: block;
    font-size: 0.64516em;
    margin-bottom: 0;
    margin-left: 0;
    margin-right: 0;
    margin-top: 0;
    text-align: justify;
    text-indent: 1em
    }
.dedykacja {
    display: block;
    font-size: 0.77419em;
    font-style: italic;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 0;
    text-align: right;
    text-indent: 0
    }
.lvl-h {
    display: block;
    font-size: 0.77419em;
    line-height: 1.5;
    margin-bottom: 6px;
    margin-left: 0;
    margin-right: 0;
    margin-top: 0;
    text-align: left;
    text-indent: 0
    }
.lvl-h1 {
    display: block;
    font-size: 0.77419em;
    line-height: 1.5;
    margin-bottom: 6px;
    margin-left: 1em;
    margin-right: 0;
    margin-top: 0;
    text-align: left;
    text-indent: 0
    }
.motto-ksiazki {
    display: block;
    font-size: 0.77419em;
    font-style: italic;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 0;
    text-align: center;
    text-indent: 0
    }
.motto-ksiazki-podpis {
    display: block;
    font-size: 0.64516em;
    line-height: 1.5;
    margin-bottom: 1.5em;
    margin-left: 0;
    margin-right: 0;
    margin-top: 0;
    page-break-before: avoid;
    text-align: right;
    text-indent: 0
    }
.mt {
    display: block;
    margin-top: 6em;
    text-align: center;
    text-indent: 0
    }
.strona-redakcyjna-1-swiatlo-gora {
    display: block;
    font-size: 0.64516em;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 1.5em;
    text-align: center;
    text-indent: 0
    }
.tekst-glowny {
    display: block;
    font-size: 0.77419em;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 0;
    text-align: justify;
    text-indent: 1.08em
    }
.tekst-glowny-1-akapit {
    display: block;
    font-size: 0.77419em;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 0;
    text-align: justify;
    text-indent: 0
    }
.tekst-glowny-1-swiatlo-dol {
    display: block;
    font-size: 0.77419em;
    line-height: 1.5;
    margin-bottom: 1.5em;
    margin-left: 0;
    margin-right: 0;
    margin-top: 0;
    text-align: justify;
    text-indent: 1.08em
    }
.tekst-glowny-1-swiatlo-gora {
    display: block;
    font-size: 0.77419em;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 1.5em;
    text-align: justify;
    text-indent: 1.08em
    }
.tekst-glowny-podpis {
    display: block;
    font-size: 0.77419em;
    line-height: 1.5;
    margin-bottom: 0;
    margin-left: 0;
    margin-right: 0;
    margin-top: 0;
    page-break-before: avoid;
    text-align: right;
    text-indent: 0
    }
.tekst-glowny-wciety-1-akapit {
    display: block;
    font-size: 0.77419em;
    line-height: 1.5;
    margin-bottom: 0;
    margin-left: 1.08em;
    margin-right: 0;
    margin-top: 0;
    text-align: justify;
    text-indent: 0
    }
.tekst-glowny-wciety-1-akapit-1-swiatlo-gora {
    display: block;
    font-size: 0.77419em;
    line-height: 1.5;
    margin-bottom: 0;
    margin-left: 1.08em;
    margin-right: 0;
    margin-top: 1.5em;
    text-align: justify;
    text-indent: 0
    }
.titlepage {
    display: block;
    font-family: Charis, serif;
    font-size: 1.29167em;
    line-height: 1.2;
    margin-bottom: 0;
    margin-left: 5pt;
    margin-right: 5pt;
    margin-top: 0;
    padding-bottom: 0;
    padding-left: 0;
    padding-right: 0;
    padding-top: 0;
    text-align: justify
    }
.toc {
    display: block;
    font-family: Charis, serif;
    font-size: 1em;
    font-weight: normal;
    line-height: 1.2;
    margin-bottom: 2em;
    margin-left: 0;
    margin-right: 0;
    margin-top: 0;
    text-align: center;
    text-indent: 0
    }
.tytul-ksiazki {
    display: block;
    font-family: DejavuSans, sans-serif;
    font-size: 1.29032em;
    font-weight: bold;
    line-height: 1.2;
    margin-bottom: 0;
    margin-left: 0;
    margin-right: 0;
    margin-top: 0;
    text-align: center;
    text-indent: 0
    }
.wyroznienie {
    font-style: italic
    }



</style>
</head><body>



<div id="calibre_link-2" class="titlepage">

  <p class="lvl-h" id="calibre_link-105"><a href="#calibre_link-44" class="calibre1">Część trzecia</a></p>

  <p class="lvl-h1" id="calibre_link-106"><a href="#calibre_link-45" class="calibre1">1</a></p>

  <p class="lvl-h1" id="calibre_link-107"><a href="#calibre_link-46" class="calibre1">2</a></p>

  <p class="lvl-h1" id="calibre_link-108"><a href="#calibre_link-47" class="calibre1">3</a></p>

  <p class="lvl-h1" id="calibre_link-109"><a href="#calibre_link-48" class="calibre1">4</a></p>

  <p class="lvl-h1" id="calibre_link-110"><a href="#calibre_link-49" class="calibre1">5</a></p>

  <p class="lvl-h1" id="calibre_link-111"><a href="#calibre_link-50" class="calibre1">6</a></p>

  <p class="lvl-h1" id="calibre_link-112"><a href="#calibre_link-51" class="calibre1">7</a></p>

  <p class="lvl-h1" id="calibre_link-113"><a href="#calibre_link-52" class="calibre1">8</a></p>

  <p class="lvl-h1" id="calibre_link-114"><a href="#calibre_link-53" class="calibre1">9</a></p>

  <p class="lvl-h1" id="calibre_link-115"><a href="#calibre_link-54" class="calibre1">10</a></p>

  <p class="lvl-h1" id="calibre_link-116"><a href="#calibre_link-55" class="calibre1">11</a></p>

  <p class="lvl-h1" id="calibre_link-117"><a href="#calibre_link-56" class="calibre1">12</a></p>

  <p class="lvl-h1" id="calibre_link-118"><a href="#calibre_link-57" class="calibre1">13</a></p>

  <p class="lvl-h1" id="calibre_link-119"><a href="#calibre_link-58" class="calibre1">14</a></p>

  <p class="lvl-h1" id="calibre_link-120"><a href="#calibre_link-59" class="calibre1">15</a></p>

  <p class="lvl-h1" id="calibre_link-121"><a href="#calibre_link-60" class="calibre1">16</a></p>

  <p class="lvl-h1" id="calibre_link-122"><a href="#calibre_link-61" class="calibre1">17</a></p>

  <p class="lvl-h1" id="calibre_link-123"><a href="#calibre_link-62" class="calibre1">18</a></p>

  <p class="lvl-h1" id="calibre_link-124"><a href="#calibre_link-63" class="calibre1">19</a></p>

  <p class="lvl-h" id="calibre_link-125"><a href="#calibre_link-64" class="calibre1">Posłowie</a></p>

  <p class="lvl-h" id="calibre_link-129"><a href="#calibre_link-65" class="calibre1">Strona redakcyjna</a></p>
</div>






  </section>
</div>



<div class="titlepage" id="calibre_link-44">
  <section type="chapter" role="doc-chapter">
    <h1 class="chapter"><a href="#calibre_link-105" class="calibre2">Część trzecia</a></h1>
  </section>
</div>



<div class="titlepage" id="calibre_link-49">
  <section type="chapter" role="doc-chapter">
    <h2 class="chapter"><a href="#calibre_link-110" class="calibre2">5</a></h2>

    <p class="tekst-glowny-1-akapit">Bekker nie mógł się nadziwić, jakim cudem Zuza z&nbsp;ledwo żywej nagle przemieniła się&nbsp;w&nbsp;okaz zdrowia. Jego powściągliwa natura w&nbsp;tym wypadku nie powstrzymywała go od zasypywania nas gradem pytań. Przed wszystkimi skutecznie się&nbsp;uchylałyśmy.</p>

    <p class="tekst-glowny">Jadąc przez Oppeln, nie mogłam uwierzyć, że tu jestem &ndash; i&nbsp;że August siedzi obok mnie, na wyciągnięcie ręki.</p>

    <p class="tekst-glowny">Odwiózł nas do <span class="wyroznienie">Frau</span> Pollhüber, która wyglądała, nie jakby odzyskała dwie lokatorki, ale kupiła dwa wygrywające losy na loterii. Uściskałyśmy się i&nbsp;rzecz miała się&nbsp;podobnie jak w&nbsp;przypadku Augusta &ndash; odnosiłyśmy wrażenie, jakbyśmy nie widziały się&nbsp;znacznie dłużej.</p>

    <p class="tekst-glowny">Zaraz potem Zuza zrelacjonowała mi, co znajdowało się&nbsp;w&nbsp;nowych notatkach z&nbsp;plecaka. Potwierdzało to właściwie wszystko, czego sama już&nbsp;się&nbsp;domyśliłam, ale poznanie konkretnych efektów zmian i&nbsp;tak było druzgocącym doświadczeniem.</p>

    <p class="tekst-glowny">Z&nbsp;moich zapisków wyłaniał się&nbsp;obraz dość absurdalny, sugerował bowiem, że Hitlera należy ocalić. Szczęśliwie dodałam w&nbsp;nich coś, co jednoznacznie przesądzało, by nie paktować z&nbsp;diabłem.</p>

    <p class="tekst-glowny">Plan.</p>

    <p class="tekst-glowny">Plan, który był całkiem solidny. Wyglądało na to, że dobrze go przemyślałam, bazując na możliwych scenariuszach i&nbsp;wydarzeniach historycznych. Zbadałam je dość dokładnie, rozpisałam wszystko, co istotne.</p>

    <p class="tekst-glowny">Nie znałam wprawdzie konkretnych wydarzeń w&nbsp;1931 roku z&nbsp;mojej pierwotnej linii czasu, ale ich nie potrzebowałam. Obraz był jednoznaczny i&nbsp;rozumiałam, że nie ma innego wyjścia.</p>

    <p class="tekst-glowny">Wieczór spędziłam z&nbsp;Bekkerem w&nbsp;Hotelu Forms, tam, gdzie zaczęłam swoją&nbsp;przygodę&nbsp;w&nbsp;tym świecie. Wynajął nam jeden z&nbsp;większych pokoi, potem poszedł na dół po butelkę wina &ndash; rzekomo jedną, ale wrócił z&nbsp;dwiema.</p>

    <p class="tekst-glowny">Kochaliśmy się, paliliśmy papierosy i&nbsp;piliśmy rieslinga. Z&nbsp;gramofonu dobiegały dźwięki <span class="wyroznienie">Lieder ohne Worte</span> Felixa Mendelssohna-Bartholdy’ego, przeplatane melancholijnymi balladami współczesnych niemieckich wykonawców, których nie znałam. W&nbsp;tamtym momencie wydawało mi się, że życie nie może być lepsze.</p>

    <p class="tekst-glowny">Rankiem nadeszła wieść o&nbsp;śmierci Führera.</p>

    <p class="tekst-glowny">Ktoś zadzwonił&nbsp;do recepcji, pracownik hotelu wbiegł po schodach, zaczął dobijać się&nbsp;do naszych drzwi.</p>

    <p class="tekst-glowny">Ja doskonale wiedziałam, co nadchodzi. August nie był na to przygotowany.</p>

    <p class="tekst-glowny">Pierwsze godziny okazały się horrorem. Najpierw obserwowałam rozpacz po kimś, kto na żadne lamenty nie zasłużył. Potem niezgodę, następnie dziką&nbsp;wolę działania, wzięcia pomsty za to, co się stało.</p>

    <p class="tekst-glowny">W&nbsp;siedzibie NSDAP przy Fischer Strasse zgromadzili się&nbsp;wszyscy z&nbsp;okolicy, August nawet nie pofatygował&nbsp;się, żeby wejść tylnymi drzwiami.</p>

    <p class="tekst-glowny">Na stole w&nbsp;największym z&nbsp;pokoi rozłożona była mapa, Bekker i&nbsp;Lehmann zachowywali się&nbsp;jak dowódcy wojskowi, planujący szereg istotnych bitew.</p>

    <p class="tekst-glowny">„Nie zostawimy tak tego”, mówili, a&nbsp;reszta się&nbsp;zgadzała. Nikt nie wiedział, gdzie szukać bojówkarzy, którzy wedle wszelkiego prawdopodobieństwa odpowiadali za zamach, ale nie robiło im to żadnej różnicy &ndash; i&nbsp;tak planowali ataki na znane siedziby partii komunistycznej.</p>

    <p class="tekst-glowny">Jej członkowie zaczęli jednak występować publicznie i&nbsp;wypowiadać się&nbsp;w&nbsp;koncyliacyjnym duchu. Podkreślali, że Adolf Hitler był skutecznym politykiem, mężem stanu, któremu na sercu leżało dobro ojczyzny. Nie zgadzali się z&nbsp;nim, ale go szanowali.</p>

    <p class="tekst-glowny">Jeśli rzeczywiście doszło do zamachu, należy potępić ten barbarzyński akt z&nbsp;pełnym zdecydowaniem, a&nbsp;następnie znaleźć odpowiedzialnych.</p>

    <p class="tekst-glowny">Przypatrując się&nbsp;temu coraz wnikliwiej, August zaczynał powątpiewać, że to komunistyczne bojówki odpowiadały za śmierć wodza.</p>

    <p class="tekst-glowny">Szliśmy Krakauer Strasse w&nbsp;stronę rynku, kiedy wreszcie to zwerbalizował.</p>

    <p class="tekst-glowny">&ndash;&nbsp;Nie mieliby jak się&nbsp;do niego dostać &ndash; powiedział. &ndash; Był przecież&nbsp;pod ścisłą ochroną Schutzstaffel. Nikt o&nbsp;zdrowych zmysłach by go nie zaatakował.</p>

    <p class="tekst-glowny">&ndash;&nbsp;Więc może to ktoś z&nbsp;SS? &ndash; zapytałam.</p>

    <p class="tekst-glowny">&ndash;&nbsp;Nie, niemożliwe. To najbardziej zaufana formacja, dowodzona przez samego Reichsführera.</p>

    <p class="tekst-glowny">&ndash;&nbsp;A&nbsp;Himmler…</p>

    <p class="tekst-glowny">&ndash;&nbsp;Nawet nie próbuj tego sugerować &ndash; uciął od razu Bekker. &ndash; Reichsführer jest jednym z&nbsp;najbardziej lojalnych, oddanych Rzeszy ludzi, jakich znam.</p>

    <p class="tekst-glowny">Przy tak postawionej sprawie nie mogłam dziwić się, że to właśnie za nim August poszedł w&nbsp;linii czasu, którą miałam zamiar wymazać z&nbsp;historii.</p>

    <p class="tekst-glowny">&ndash;&nbsp;Zresztą rozmawiałem z&nbsp;partyjnym lekarzem &ndash; dodał. &ndash; Ciało przewieziono już&nbsp;do Monachium, zostało przebadane. Nie widać żadnych śladów, które wskazywałyby na zamach.</p>

    <p class="tekst-glowny">&ndash;&nbsp;To jaka jest przyczyna śmierci?</p>

    <p class="tekst-glowny">&ndash;&nbsp;Niewydolność oddechowa.</p>

    <p class="tekst-glowny">Po raz pierwszy wyobraziłam sobie, jak za moją&nbsp;sprawą Hitler umierał. Musiało dziać się&nbsp;to w&nbsp;męczarniach, karfentanyl zafundował mu tortury, po których sam zapewne chciał jak najszybciej umrzeć.</p>

    <p class="tekst-glowny">&ndash;&nbsp;Jeśli to był zamach… &ndash; zaczął Bekker.</p>

    <p class="tekst-glowny">&ndash;&nbsp;Tak?</p>

    <p class="tekst-glowny">&ndash;&nbsp;To prawdopodobnie został otruty.</p>

    <p class="tekst-glowny">&ndash;&nbsp;Lekarz wykrył jakieś podejrzane substancje?</p>

    <p class="tekst-glowny">&ndash;&nbsp;Nie &ndash; odparł krótko August.</p>

    <p class="tekst-glowny">Spojrzałam na niego, on jednak patrzył wprost przed siebie. Nieraz myślałam o&nbsp;tym, co musiałabym zrobić, jak wiele mu uświadomić, by odwrócił&nbsp;się&nbsp;od Hitlera, od partii, od całej ideologii nazistowskiej.</p>

    <p class="tekst-glowny">Czy w&nbsp;ogóle było to możliwe?</p>

    <p class="tekst-glowny">A&nbsp;jeśli nie, to czy mogłam tak po prostu przymknąć&nbsp;na to oko?</p>

    <p class="tekst-glowny">Wiedziałam, że teraz wszystko będzie inaczej, wszystko się&nbsp;zmieni, także sama partia. Było w&nbsp;niej jednak wielu takich jak Hitler, którym marzyła się&nbsp;dokładnie ta sama droga. Wybrukowana cierpieniem milionów ludzi.</p>

    <p class="tekst-glowny">&ndash;&nbsp;Powinienem przesłuchać <span class="wyroznienie">Frau</span> Pollhüber &ndash; odezwał się&nbsp;nagle Bekker.</p>

    <p class="tekst-glowny">Zatrzymałam się&nbsp;w&nbsp;pół kroku.</p>

    <p class="tekst-glowny">&ndash;&nbsp;Co proszę?</p>

    <p class="tekst-glowny">&ndash;&nbsp;To ona przekazała tamten słój dla Führera. Niewykluczone, że znajdowała się&nbsp;w&nbsp;nim ostatnia rzecz, jaką pił.</p>

    <p class="tekst-glowny">&ndash;&nbsp;Chyba nie sądzisz, że taka staruszka…</p>

    <p class="tekst-glowny">&ndash;&nbsp;Ktoś mógł ją&nbsp;zastraszyć, zagrozić jej &ndash; wpadł mi w&nbsp;słowo August. &ndash; Doskonale wiesz, czego doświadczyła z&nbsp;rąk komunistów. Być może obawiała się powtórki.</p>

    <p class="tekst-glowny">&ndash;&nbsp;To absurd.</p>

    <p class="tekst-glowny">&ndash;&nbsp;Doprawdy? &ndash; spytał Bekker i&nbsp;zbliżył się&nbsp;do mnie. &ndash; To co innego mogłoby się&nbsp;wydarzyć?</p>

    <p class="tekst-glowny">&ndash;&nbsp;Mnóstwo rzeczy.</p>

    <p class="tekst-glowny">&ndash;&nbsp;Na przykład?</p>

    <p class="tekst-glowny">&ndash;&nbsp;Ktoś mógł otruć go w&nbsp;Formsie albo w&nbsp;pociągu. Lub w&nbsp;Berlinie. Bóg wie, że ma wielu wrogów.</p>

    <p class="tekst-glowny">&ndash;&nbsp;Powtarzam: był tam pilnowany. Poza tym wszystko, co jadł i&nbsp;pił u&nbsp;nas, jedliśmy i&nbsp;piliśmy my. Przypuszczam, że w&nbsp;pociągu wyglądało to podobnie.</p>

    <p class="tekst-glowny">&ndash;&nbsp;A&nbsp;kompot miałby wypić&nbsp;sam?</p>

    <p class="tekst-glowny">&ndash;&nbsp;Nie można tego wykluczyć.</p>

    <p class="tekst-glowny">Jeśli naprawdę tak zakładał, prędzej czy później miałam usłyszeć z&nbsp;jego ust konkretny zarzut. Skoro podejrzewał <span class="wyroznienie">Frau</span> Pollhüber, musiał wziąć pod uwagę także mnie. W&nbsp;tej chwili być może nie był na to gotów, bo muzyka Mendelssohna-Bartholdy’ego wciąż rozbrzmiewała w&nbsp;jego głowie, ale pozostawało to tylko kwestią czasu.</p>

    <p class="tekst-glowny">Czy uda mi się&nbsp;z&nbsp;tego wygrzebać? Optymistycznie zakładałam, że tak. Człowiek, którym był&nbsp;August Bekker przed naszym spotkaniem, z&nbsp;pewnością już teraz zamknąłby mnie w&nbsp;celi. Ale ten, który szedł teraz obok, był kimś&nbsp;zupełnie innym.</p>

    <p class="tekst-glowny">Tamten rozumował&nbsp;chłodno, analitycznie. Ten miał racjonalizm przesłonięty uczuciami.</p>

    <p class="tekst-glowny">&ndash;&nbsp;Musimy znaleźć osoby odpowiedzialne &ndash; powiedział. &ndash; I&nbsp;wziąć pomstę.</p>

    <p class="tekst-glowny">&ndash;&nbsp;Ale…</p>

    <p class="tekst-glowny">&ndash;&nbsp;Tłumy zgromadziły&nbsp;się&nbsp;pod Braunes Haus w&nbsp;München &ndash; uciął. &ndash; Ci ludzie czekają na znak, na cel, ku któremu mogą ukierunkować swoją furię. Są gotowi do działania. Całe Niemcy są gotowe, Agnes. Wszyscy w&nbsp;tej chwili mogą chwycić&nbsp;za broń i&nbsp;w&nbsp;imię&nbsp;Führera zaprowadzić porządek. Stoimy przed dziejową chwilą.</p>

    <p class="tekst-glowny">Pokiwałam głową, bo nic innego mi nie pozostało.</p>

    <p class="tekst-glowny">&ndash;&nbsp;Musimy tylko wiedzieć, gdzie uderzyć &ndash; dodał.</p>

    <p class="tekst-glowny">&ndash;&nbsp;A&nbsp;jeśli nie ma takiego miejsca?</p>

    <p class="tekst-glowny">&ndash;&nbsp;Słucham?</p>

    <p class="tekst-glowny">&ndash;&nbsp;Co, jeśli to nie był zamach?</p>

    <p class="tekst-glowny">&ndash;&nbsp;Oczywiście, że był.</p>

    <p class="tekst-glowny">Nie łudziłam się nawet, że ówcześni naziści mogliby pomyśleć inaczej. Z&nbsp;ich punktu widzenia ktoś&nbsp;taki jak ich wódz nie mógł zwyczajnie zginąć. Nie on. On miał być przecież&nbsp;nieśmiertelny, tak samo jak odrodzona Rzesza Wielkoniemiecka.</p>

    <p class="tekst-glowny">Szliśmy powoli w&nbsp;kierunku rynku, choć nie byłam pewna, dlaczego August mnie tam zabiera.</p>

    <p class="tekst-glowny">&ndash;&nbsp;Komuniści to tylko jeden z&nbsp;potencjalnych tropów &ndash; odezwał się.</p>

    <p class="tekst-glowny">Naraz przeszło mi przez myśl, że może przeszarżowałam z&nbsp;wiarą w&nbsp;jego uczucia. Kierowałam się&nbsp;swoimi i&nbsp;na zasadzie analogii odniosłam je do niego. Ale emocje po drugiej stronie mogły się przecież różnić.</p>

    <p class="tekst-glowny">Może to, co czuł do mnie, nie wystarczyło, by zamglić mu obraz sprawy.</p>

    <p class="tekst-glowny">&ndash;&nbsp;Jeśli nie oni, to kto? &ndash; zapytałam.</p>

    <p class="tekst-glowny">&ndash;&nbsp;Są&nbsp;różne możliwości.</p>

    <p class="tekst-glowny">&ndash;&nbsp;Jakie?</p>

    <p class="tekst-glowny">&ndash;&nbsp;Szczerze powiedziawszy, jest ich zbyt wiele, by spać spokojnie &ndash; odparł. &ndash; Na pierwszym miejscu postawiłbym Hindenburga i&nbsp;Brüninga.</p>

    <p class="tekst-glowny">&ndash;&nbsp;Prezydenta i&nbsp;premiera?</p>

    <p class="tekst-glowny">&ndash;&nbsp;I&nbsp;całą obecną władzę &ndash; potwierdził Bekker. &ndash; To im najbardziej zależało na tym, by NSDAP nie urosła w&nbsp;siłę. Ile razy zresztą sam Hindenburg zarzekał się, że nie mianuje Führera kanclerzem?</p>

    <p class="tekst-glowny">&ndash;&nbsp;Sporo.</p>

    <p class="tekst-glowny">&ndash;&nbsp;Otóż&nbsp;to. W&nbsp;dodatku mamy silne lewicowe frakcje w&nbsp;parlamencie, na czele z&nbsp;SPD, które najbardziej boi&nbsp;się naszych notowań. Jego działacze wiedzą, że polegną&nbsp;w&nbsp;wyborach. I&nbsp;być może postanowili coś&nbsp;z&nbsp;tym zrobić.</p>

    <p class="tekst-glowny">&ndash;&nbsp;August, nadal nie widzę możliwości, dzięki której…</p>

    <p class="tekst-glowny">&ndash;&nbsp;Znaleźli sposób &ndash; uciął. &ndash; Nie daj sobie wmówić, że jest inaczej.</p>

    <p class="tekst-glowny">Dotarliśmy do ratusza, a&nbsp;ja zrozumiałam, dlaczego się&nbsp;tu kierowaliśmy. Na rynku trwał wiec poparcia dla NSDAP, powiewały charakterystyczne flagi, kręciło się&nbsp;mnóstwo ludzi w&nbsp;brunatnych koszulach. Ale nie tylko &ndash; zjawili się&nbsp;też w&nbsp;dużej liczbie mieszkańcy Opola i&nbsp;okolic.</p>

    <p class="tekst-glowny">Nie ulegało wątpliwości, która partia jest na tych terenach najchętniej popierana.</p>

    <p class="tekst-glowny">Przeszliśmy wokół, August przywitał się&nbsp;z&nbsp;kilkudziesięcioma osobami, potem ustawiliśmy się&nbsp;pod jedną z&nbsp;kamienic. W&nbsp;moich czasach znajdował się&nbsp;w&nbsp;niej znany wszystkim opolanom pub Maska, a&nbsp;obecnie salon fryzjerski i&nbsp;sklep z&nbsp;ubraniami, tuż obok zaś, w&nbsp;miejscu Laboratorium, mieścił się sklep kuśnierski pod szyldem Carla Kulchona.</p>

    <p class="tekst-glowny">Oparłam się&nbsp;plecami o&nbsp;ścianę&nbsp;budynku i&nbsp;powiodłam wzrokiem po bryle ratusza. Znacznie różniła się&nbsp;od tej, którą znałam &ndash; tutaj okalały ją liczne dobudówki, domy kupieckie przyklejone do niej w&nbsp;okresie, kiedy nikt takich rzeczy nie pilnował. Małe kamieniczki sprawiały wrażenie, jakby za moment miały się&nbsp;zawalić &ndash; i&nbsp;było w&nbsp;tym nieco prawdy.</p>

    <p class="tekst-glowny">Podczas próby ich rozbiórki w&nbsp;trzydziestym czwartym wieża ratuszowa runie, miażdżąc je jak zapałki. W&nbsp;tej chwili jednak nikt się tym nie przejmował. Handlarze robili użytek z&nbsp;tłumu, starając się&nbsp;ugrać coś&nbsp;na śmierci Hitlera.</p>

    <p class="tekst-glowny">Obserwowanie tego okazało się&nbsp;znacznie bardziej osobliwe niż&nbsp;czytanie o&nbsp;tym na sucho. Miałam przed sobą&nbsp;namacalny dowód, że przestawiłam zwrotnicę historii. Teraz musiałam tylko zadbać o&nbsp;to, by wprowadziła zdarzenia na odpowiedni tor.</p>

    <p class="tekst-glowny">Przyglądałam się&nbsp;ludziom podchodzącym do Augusta, wymieniającym z&nbsp;nim gorączkowe komentarze i&nbsp;zapewniającym o&nbsp;swoim oddaniu. Poklepywali go po plecach, ewidentnie upatrywali w&nbsp;nim lidera, którego teraz potrzebowali. Okrzyki <span class="wyroznienie">Heil Hitler</span> wypełniały całe miasto.</p>

    <p class="tekst-glowny">Chciałam im powiedzieć, że nie ma już&nbsp;komu hajlować, a&nbsp;gdyby zostawić&nbsp;historię&nbsp;samej sobie, wszyscy zostaną zmieceni przez rosnącą w&nbsp;siłę&nbsp;RFB.</p>

    <p class="tekst-glowny">Ale do tego nigdy nie dojdzie.</p>

    <p class="tekst-glowny">Miałam dobry plan, który diametralnie odmieni losy ludzkości. Potrzebowałam tylko dopracować metodę jego realizacji. I&nbsp;tym razem zadbać o&nbsp;to, by poszło po mojej myśli.</p>

    <p class="tekst-glowny">Przed podjęciem się&nbsp;tej szaleńczej misji naprawczej rozrysowałam sobie wszystko, przestudiowałam, co się&nbsp;dało, i&nbsp;przewidziałam każdy scenariusz. Czułam się, jakbym grała w&nbsp;pokera z&nbsp;samym Bogiem, w&nbsp;dodatku przygotowawszy znaczone karty.</p>

    <p class="tekst-glowny">Musiało się&nbsp;udać.</p>

    <p class="tekst-glowny">Tymczasem jednak obserwowałam Augusta i&nbsp;widziałam w&nbsp;nim dokładnie tego lidera, którego tak bardzo wszyscy potrzebowali. Kiedy podchodzili uścisnąć mu rękę, dało się&nbsp;dostrzec, że szukają kogoś, kto ich poprowadzi, powie, co robić, co myśleć.</p>

    <p class="tekst-glowny">Przemknęło mi przez głowę, że można by to wykorzystać. Z&nbsp;moją wiedzą dotyczącą przyszłości być może udałoby się&nbsp;wywindować Augusta Bekkera na przywódcę partii, a&nbsp;potem pomóc mu objąć tekę kanclerza.</p>

    <p class="tekst-glowny">Na chwilę odpłynęłam i&nbsp;pozwoliłam sobie na wyobrażenie tego scenariusza, na stworzenie mu przestrzeni, by się&nbsp;rozrósł.</p>

    <p class="tekst-glowny">Był kuszący, ale nie mogłam ryzykować. Tylko sprawdzone ruchy, tylko przemyślane kroki.</p>

    <p class="tekst-glowny">Staliśmy przy ratuszu jeszcze chwilę, po czym skierowaliśmy na Tuchmarkt, Mały Rynek, gdzie zasiedliśmy w&nbsp;winiarni braci Prüfer. Przy zamówieniu zdałam się&nbsp;na Bekkera, dzięki czemu już&nbsp;po chwili stały przed nami dwa kieliszki czerwonego wina Blaufränkisch.</p>

    <p class="tekst-glowny">August popijał je jak wodę, ja byłam bardziej powściągliwa. Wciąż patrzył na mnie tak, jakby nie dowierzał, że naprawdę wróciłam i&nbsp;siedzę&nbsp;naprzeciwko niego, w&nbsp;jego oczach brakowało jednak wcześniejszej radości.</p>

    <p class="tekst-glowny">Zrozumiałam, że dopiero kiedy zostaliśmy sami, maska opadła. I&nbsp;ukazała twarz człowieka pogrążonego w&nbsp;rozpaczy.</p>

    <p class="tekst-glowny">Wielbił Adolfa Hitlera nie tylko jako polityka, ale i&nbsp;przyszłego przywódcę narodu, odnowiciela Rzeszy Wielkoniemieckiej. Postrzegał go jako jedyną&nbsp;osobę, która mogła odmienić los tego kraju.</p>

    <p class="tekst-glowny">A&nbsp;ponad wszystko po prostu chciał za nim iść, chciał być mu wierny, chciał się&nbsp;dla niego poświęcić.</p>

    <p class="tekst-glowny">Z&nbsp;jego perspektywy umarł nie tylko Führer. Umarła także nadzieja.</p>

    <p class="tekst-glowny">Przez chwilę patrzyłam mu w&nbsp;oczy, nadal szukając w&nbsp;nich choć trochę radości z&nbsp;tego, że znów jesteśmy razem. Nie dostrzegłam jej.</p>

    <p class="tekst-glowny">&ndash;&nbsp;Ci ludzie ewidentnie na tobie polegają &ndash; odezwałam się.</p>

    <p class="tekst-glowny">&ndash;&nbsp;Hm?</p>

    <p class="tekst-glowny">Wskazałam wzrokiem przerzedzające się&nbsp;grupy za oknem.</p>

    <p class="tekst-glowny">&ndash;&nbsp;Potrzebowali oparcia i&nbsp;przyszli szukać go u&nbsp;ciebie &ndash; zauważyłam.</p>

    <p class="tekst-glowny">&ndash;&nbsp;To normalne. Jestem tu najwyższym stopniem funkcjonariuszem NSDAP.</p>

    <p class="tekst-glowny">&ndash;&nbsp;Wydaje mi się, że nie to ma znaczenie.</p>

    <p class="tekst-glowny">&ndash;&nbsp;Co w&nbsp;takim razie?</p>

    <p class="tekst-glowny">&ndash;&nbsp;To, kim w&nbsp;ich oczach możesz się stać.</p>

    <p class="tekst-glowny">August zmarszczył gniewnie brwi, jakbym zbluźniła. Od razu postanowiłam rozładować emocje nikłym uśmiechem.</p>

    <p class="tekst-glowny">&ndash;&nbsp;Nie namawiam cię&nbsp;do przewrotu &ndash; zastrzegłam.</p>

    <p class="tekst-glowny">&ndash;&nbsp;Więc do czego?</p>

    <p class="tekst-glowny">&ndash;&nbsp;Do bycia lepszym.</p>

    <p class="tekst-glowny">Wciąż patrzył na mnie z&nbsp;podejrzliwością, a&nbsp;ja sama nie wiedziałam, dlaczego idę&nbsp;tym torem. Powinnam odpuścić, udawać, że mu współczuję, zapewniać, że wszystko będzie dobrze.</p>

    <p class="tekst-glowny">Ale co miałabym niby dodać? Żeby się&nbsp;nie martwił, bo zaraz znajdzie się&nbsp;kolejny Hitler?</p>

    <p class="tekst-glowny">Nie chciałam mydlić mu oczu, nie w&nbsp;takiej sytuacji, nie teraz. Nie chciałam też&nbsp;robić mu wyrzutów ani go krytykować, ale kiedy widziałam, jak cierpi po stracie przyszłego dyktatora, tyrana i&nbsp;zbrodniarza wojennego, nie mogłam przejść&nbsp;obok tego obojętnie.</p>

    <p class="tekst-glowny">&ndash;&nbsp;Co masz na myśli? &ndash; rzucił.</p>

    <p class="tekst-glowny">Dobre pytanie, uznałam w&nbsp;duchu. Nadal byłam nieco zamroczona, nie wszystko układało się&nbsp;w&nbsp;mojej głowie tak, jak powinno. Działałam na podstawie instynktu. I&nbsp;wiedziałam, że to właśnie on doprowadził mnie do tej rozmowy.</p>

    <p class="tekst-glowny">Nie chodziło o&nbsp;smutek Augusta po śmierci wodza. Chodziło o&nbsp;to, co &ndash; jak wiedziałam &ndash; zrobi&nbsp;później.</p>

    <p class="tekst-glowny">&ndash;&nbsp;Weźmy człowieka, którego zabiłeś&nbsp;na moich oczach &ndash; odezwałam się.</p>

    <p class="tekst-glowny">&ndash;&nbsp;Co z&nbsp;nim?</p>

    <p class="tekst-glowny">&ndash;&nbsp;Zakatowałeś go, August.</p>

    <p class="tekst-glowny">&ndash;&nbsp;Nie zostawił mi wyboru.</p>

    <p class="tekst-glowny">&ndash;&nbsp;Jego brat też&nbsp;nie?</p>

    <p class="tekst-glowny">&ndash;&nbsp;Jego bratu nic nie zrobiłem.</p>

    <p class="tekst-glowny">&ndash;&nbsp;Jeszcze.</p>

    <p class="tekst-glowny">&ndash;&nbsp;Nie zamierzam na niego polować &ndash; odparł i&nbsp;opróżnił kieliszek. &ndash; Zapewniam cię, mam ważniejsze rzeczy do roboty.</p>

    <p class="tekst-glowny">Chciałam zapytać jakie, a&nbsp;potem wyprowadzić nas z&nbsp;tej nieprzyjemnej rozmowy, której w&nbsp;ogóle nie powinniśmy prowadzić. Mieliśmy cieszyć się&nbsp;sobą, świętować, że nie muszę&nbsp; go opuszczać, że wszystko się&nbsp;ułoży. Widmo Führera kładło się&nbsp;na nas jednak długim cieniem.</p>

    <p class="tekst-glowny">Z&nbsp;nim samym bym sobie poradziła.</p>

    <p class="tekst-glowny">Z&nbsp;tym, co rzuciło jeszcze dłuższy cień, nie miałam jak.</p>

    <p class="tekst-glowny">&ndash;&nbsp;Co ty zrobiłaś? &ndash; rozległo się&nbsp;pytanie, które wszystko zmieniło.</p>

    <p class="tekst-glowny">Mimo że w&nbsp;winiarni panował harmider, od razu wychwyciłam ten jeden, konkretny głos. Przebił się przez inne, jakby był wymierzony prosto we mnie. Od razu wiedziałam, do kogo należy.</p>

    <p class="tekst-glowny">Jak mogłabym nie rozpoznać własnej siostry?</p>
  </section>
</div>


<div class="titlepage" id="calibre_link-50">
  <section type="chapter" role="doc-chapter">
    <h2 class="chapter"><a href="#calibre_link-111" class="calibre2">6</a></h2>

    <p class="tekst-glowny-1-akapit">Miałam ochotę rzucić się Hance na szyję, zupełnie ignorując fakt, że patrzy na mnie nie jak na ukochaną siostrę, ale jak na najgorszego wroga. Poderwałam się&nbsp;na równe nogi, ruszyłam ku niej, ale powstrzymała mnie ruchem ręki.</p>

    <p class="tekst-glowny">&ndash;&nbsp;Nie tutaj &ndash; rzuciła.</p>

    <p class="tekst-glowny">Były to jedyne słowa, które wtedy od niej usłyszałam. Zaraz potem wyszła z&nbsp;winiarni, ewidentnie oczekując, że zrobię to samo. Nie myliła się. Zostawiłam zdezorientowanego Augusta przy stoliku i&nbsp;ruszyłam za Hanką, próbując zrozumieć, skąd się&nbsp;tu wzięła.</p>

    <p class="tekst-glowny">Te najbardziej oczywiste odpowiedzi miałam na wyciągnięcie ręki, byłam jednak zbyt sparaliżowana, by je dostrzec.</p>

    <p class="tekst-glowny">Hanka poprowadziła mnie na podwórze jednej z&nbsp;kamienic przy rynku, potem weszła do klatki tylnymi drzwiami. Przed przestąpieniem progu obejrzałam się przez ramię, ale nigdzie nie dostrzegłam Bekkera.</p>

    <p class="tekst-glowny">Może został, by zapłacić. A&nbsp;może chciał nam zapewnić prywatność.</p>

    <p class="tekst-glowny">Weszłyśmy po skrzypiących schodach na samą górę kamieniczki, po czym Hanka popchnęła drzwi na poddasze. Było niewielkie, przeznaczone raczej do suszenia ubrań niż zamieszkania.</p>

    <p class="tekst-glowny">Mimo to w&nbsp;rogu znajdowało się&nbsp;legowisko przysłonięte kocem.</p>

    <p class="tekst-glowny">&ndash;&nbsp;Hanka? &ndash; zapytałam. &ndash; Czy ty…</p>

    <p class="tekst-glowny">Urwałam, kiedy obróciła się w&nbsp;moim kierunku. Z&nbsp;jej twarzy potrafiłam wyczytać jedynie przemykające oznaki wściekłości. Były efemeryczne, ledwo się&nbsp;pojawiały, a&nbsp;od razu znikały, jakby Hanka próbowała walczyć z&nbsp;zalewającymi ją negatywnymi emocjami.</p>

    <p class="tekst-glowny">&ndash;&nbsp;Co ty zrobiłaś? &ndash; powtórzyła.</p>

    <p class="tekst-glowny">Na przemian mrużyła oczy i&nbsp;je rozszerzała, jakby starała się, by obraz jej się&nbsp;wyostrzył.</p>

    <p class="tekst-glowny">&ndash;&nbsp;Ale…</p>

    <p class="tekst-glowny">&ndash;&nbsp;Doprowadziłaś&nbsp;do śmierci Hitlera &ndash; rzuciła.</p>

    <p class="tekst-glowny">&ndash;&nbsp;T-tak… &ndash; wydukałam.</p>

    <p class="tekst-glowny">Siostra złapała się&nbsp;za głowę, jakby nagle doznała ataku silnej migreny. Trwała tak przez moment, zaciskając mocno powieki.</p>

    <p class="tekst-glowny">&ndash;&nbsp;Kurwa mać… &ndash; powiedziała.</p>

    <p class="tekst-glowny">Postąpiłam o&nbsp;krok w&nbsp;jej stronę.</p>

    <p class="tekst-glowny">&ndash;&nbsp;Hanka &ndash; rzuciłam. &ndash; Wszystko w&nbsp;porządku?</p>

    <p class="tekst-glowny">&ndash;&nbsp;Co?</p>

    <p class="tekst-glowny">&ndash;&nbsp;Wyglądasz, jakby głowa miała ci…</p>

    <p class="tekst-glowny">&ndash;&nbsp;Nic nie jest w&nbsp;porządku, wszystko spierdoliłaś &ndash; odparła i&nbsp;zsunęła dłonie po twarzy. &ndash; Nie rozumiesz? Nie widzisz tego?</p>

    <p class="tekst-glowny">&ndash;&nbsp;Ja…</p>

    <p class="tekst-glowny">&ndash;&nbsp;Cała konstrukcja, wszystko to, co próbowałam zrobić, właśnie się&nbsp;przez ciebie zawaliła.</p>

    <p class="tekst-glowny">Naraz przykryła mnie fala przypadkowych myśli, rozrzuconych wspomnień. Słowa Leona Haratyka na temat tego, co mówiła Hanka. Jej dążenie do zbratania się&nbsp;z&nbsp;nazistami. Twierdzenie, że to właśnie Hitler ramię w&nbsp;ramię z&nbsp;Piłsudskim mogą zapewnić&nbsp;Polsce miejsce w&nbsp;historii.</p>

    <p class="tekst-glowny">Dopiero wówczas na dobrą sprawę dotarło do mnie, że cokolwiek wymyśliła Hanka, ja temu zapobiegłam. Do pewnego stopnia rozumiałam to już wcześniej, ale uciekałam od tego. Nie byłam gotowa przyjąć, że rodzona siostra naprawdę zamierzała wspierać nazistów.</p>

    <p class="tekst-glowny">&ndash;&nbsp;Pogrzebałaś lata pracy &ndash; dorzuciła. &ndash; Zaprzepaściłaś wszystko, co… Kurwa mać, Aga! Jak mogłaś być tak lekkomyślna?</p>

    <p class="tekst-glowny">&ndash;&nbsp;Słuchaj…</p>

    <p class="tekst-glowny">&ndash;&nbsp;Tyle obliczeń, tyle przesunięć pionków &ndash; wpadła mi w&nbsp;słowo, chodząc nerwowo po poddaszu. &ndash; Adolf Hitler, Otto Wels, Ulrich Reiser, Alfred Hugenberg, Ernst Thälmann, Heinrich Brüning, Ludwig Kaas, Heinrich Himmler…</p>

    <p class="tekst-glowny">Zatrzymała się&nbsp;przed ścianą w&nbsp;odległości jakiegoś centymetra. Przez moment miałam wrażenie, że zacznie uderzać o&nbsp;nią głową, ona jednak tylko trwała w&nbsp;bezruchu.</p>

    <p class="tekst-glowny">Podeszłam ostrożnie i&nbsp;położyłam rękę na jej plecach. Nawet tego nie odnotowała.</p>

    <p class="tekst-glowny">&ndash;&nbsp;Hanka?</p>

    <p class="tekst-glowny">Nic, zero reakcji.</p>

    <p class="tekst-glowny">Obróciłam ją powoli ku sobie i&nbsp;zobaczyłam w&nbsp;jej oczach wyłącznie pustkę.</p>

    <p class="tekst-glowny">&ndash;&nbsp;Hanka!</p>

    <p class="tekst-glowny">Zamrugała nerwowo, potem powiodła wzrokiem dookoła. Wydawało się, że nie wie, gdzie jest, w&nbsp;dodatku nie dostrzega, że stoję&nbsp;obok niej.</p>

    <p class="tekst-glowny">&ndash;&nbsp;Dobrze się&nbsp;czujesz? &ndash; rzuciłam gorączkowo. &ndash; Co się&nbsp;dzieje?</p>

    <p class="tekst-glowny">W&nbsp;końcu zogniskowała wzrok na moich oczach. Patrzyła inaczej, jakby na przestrzał.</p>

    <p class="tekst-glowny">&ndash;&nbsp;Chronofazja? &ndash; zapytałam słabym głosem.</p>

    <p class="tekst-glowny">Zmarszczyła czoło, potem potarła nasadę nosa.</p>

    <p class="tekst-glowny">&ndash;&nbsp;Skąd o&nbsp;niej wiesz? &ndash; rzuciła.</p>

    <p class="tekst-glowny">&ndash;&nbsp;Od siebie.</p>

    <p class="tekst-glowny">&ndash;&nbsp;Co?</p>

    <p class="tekst-glowny">&ndash;&nbsp;Nagrałam się komórką i&nbsp;wytłumaczyłam sobie niektóre rzeczy związane z&nbsp;podróżami w&nbsp;czasie.</p>

    <p class="tekst-glowny">Odpowiadałam jak automat, starając się&nbsp;mówić cokolwiek, byleby doszło między nami do wymiany myśli.</p>

    <p class="tekst-glowny">&ndash;&nbsp;Wcześniej dowiedziałam się tego od ciebie &ndash; dodałam.</p>

    <p class="tekst-glowny">&ndash;&nbsp;No tak, tak… &ndash; odparła. &ndash; To ja ci wszystko wyjaśniłam. Po ostatniej podróży do trzydziestego pierwszego wróciłam, przedstawiłam ci kilka kwestii. Musiałam. Czułam, że tracę rozum, potrzebowałam kogoś, kto…</p>

    <p class="tekst-glowny">Urwała, zatrzymała się&nbsp;w&nbsp;rogu pokoju. Znów tylko stała.</p>

    <p class="tekst-glowny">Boże, kojarzyła mi się&nbsp;z&nbsp;NPC-ami w&nbsp;starych grach komputerowych, trzeciorzędnymi postaciami sterowanymi przez silnik gry, które czasem się&nbsp;zawieszały, bo nie zaprogramowano ich do odpowiednich reakcji.</p>

    <p class="tekst-glowny">Po chwili obróciła się&nbsp;ku mnie.</p>

    <p class="tekst-glowny">&ndash;&nbsp;Wszystko spierdoliłaś &ndash; powtórzyła. &ndash; Miałaś tylko… miałaś…</p>

    <p class="tekst-glowny">&ndash;&nbsp;Co? &ndash; spytałam. &ndash; Co miałam zrobić?</p>

    <p class="tekst-glowny">Potrząsnęła głową z&nbsp;irytacją, potem znów zaczęła masować skronie.</p>

    <p class="tekst-glowny">&ndash;&nbsp;Nie wiem &ndash; odparła. &ndash; Nie pamiętam.</p>

    <p class="tekst-glowny">&ndash;&nbsp;Hanka…</p>

    <p class="tekst-glowny">&ndash;&nbsp;Musisz mi wyjaśnić, co zrobiłaś. Każdy krok.</p>

    <p class="tekst-glowny">Chciałam zapytać, co się&nbsp;z&nbsp;nią działo, ile razy podróżowała w&nbsp;czasie, co to wszystko oznaczało i&nbsp;jak mogę jej pomóc. Nie było jednak sensu nawet próbować. Znałam moją&nbsp;siostrę i&nbsp;wiedziałam, że dopóki sama nie uzyska odpowiedzi, dopóty nie uda mi się ich z&nbsp;niej wyciągnąć.</p>

    <p class="tekst-glowny">Opowiedziałam więc o&nbsp;wszystkim, co się&nbsp;stało, od początku do końca. Pominęłam kwestie związane z&nbsp;Augustem, ale nawet w&nbsp;stanie zaawansowanej chronofazji Hanka mogła wyczytać je między wierszami.</p>

    <p class="tekst-glowny">Przez moment wydawało mi się, że to właśnie wątek z&nbsp;Bekkerem wywołał w&nbsp;niej największy protest. Zaraz jednak skupiła się&nbsp;na pozostałych rzeczach, dopytując o&nbsp;szczegóły, badając moje motywacje.</p>

    <p class="tekst-glowny">Kiedy skończyłam, usiadła na podłodze w&nbsp;kącie poddasza, oparła głowę o&nbsp;ścianę i&nbsp;wodziła wzrokiem po więźbie dachowej. Słychać było przejeżdżające po kostce na rynku rowery, ludzi pogrążonych w&nbsp;rozmowach i&nbsp;gołębie siedzące na każdym skrawku miejskiej przestrzeni.</p>

    <p class="tekst-glowny">Kucnęłam obok Hanki, patrząc na nią&nbsp;i&nbsp;wciąż nie dowierzając, że ją&nbsp;odnalazłam. A&nbsp;właściwie ona mnie.</p>

    <p class="tekst-glowny">&ndash;&nbsp;Gdzie ty byłaś? &ndash; zapytałam. &ndash; Przez ten cały czas?</p>

    <p class="tekst-glowny">Wiedziałam, że to źle postawione pytanie. Nie chodziło przecież o&nbsp;„gdzie”, ale „kiedy”.</p>

    <p class="tekst-glowny">&ndash;&nbsp;Tutaj &ndash; odparła. &ndash; Byłam tutaj, w&nbsp;innych momentach, w&nbsp;innych konfiguracjach, w&nbsp;innych ciągach zdarzeń… innej historii, innych światach, innej rzeczywistości… Aga…</p>

    <p class="tekst-glowny">&ndash;&nbsp;Tak?</p>

    <p class="tekst-glowny">&ndash;&nbsp;Wszystko dzieje się&nbsp;naraz, rozumiesz? Nic nie jest jednostkowe.</p>

    <p class="tekst-glowny">Przysunęłam się&nbsp;bliżej, bo w&nbsp;jej głosie pobrzmiewały wyraźny ból i&nbsp;bezsilność. Kojarzyły mi się z&nbsp;tym, który słyszałam, kiedy Hankę dopadało zwalające z&nbsp;nóg choróbsko. Działo się&nbsp;to rzadko, ale kiedy już&nbsp;miało miejsce, rozkładało ją&nbsp;zupełnie.</p>

    <p class="tekst-glowny">Położyłam rękę na jej kolanie i&nbsp;trwałam tak, czekając, aż podejmie wątek. Wydawało się&nbsp;jednak, że o&nbsp;nim zapomniała.</p>

    <p class="tekst-glowny">&ndash;&nbsp;Co masz na myśli? &ndash; spytałam.</p>

    <p class="tekst-glowny">&ndash;&nbsp;Hm?</p>

    <p class="tekst-glowny">&ndash;&nbsp;Mówiąc, że wszystko dzieje się&nbsp;naraz?</p>

    <p class="tekst-glowny">&ndash;&nbsp;Tak, tak… naraz.</p>

    <p class="tekst-glowny">&ndash;&nbsp;To znaczy?</p>

    <p class="tekst-glowny">&ndash;&nbsp;Nie rozumiesz? Nie masz…</p>

    <p class="tekst-glowny">Urwała i&nbsp;pochyliła głowę, jakby jakaś siła dociskała ją z&nbsp;góry.</p>

    <p class="tekst-glowny">&ndash;&nbsp;Nie tylko elektrony, fotony i&nbsp;kwarki znajdują&nbsp;się&nbsp;w&nbsp;stanie superpozycji kwantowej &ndash; rzuciła.</p>

    <p class="tekst-glowny">&ndash;&nbsp;Co?</p>

    <p class="tekst-glowny">&ndash;&nbsp;Atomy, molekuły… o&nbsp;tym wiedzieliśmy, to rozumieliśmy, ale to nie wszystko.</p>

    <p class="tekst-glowny">Miałam ochotę zaproponować, by mówiła po ludzku, ale nie sądziłam, by w&nbsp;czymkolwiek to pomogło.</p>

    <p class="tekst-glowny">&ndash;&nbsp;Wszystkie te obiekty występują w&nbsp;niezliczonej ilości konfiguracji naraz, Aga. Wiesz o&nbsp;tym, prawda? Słyszałaś… czytałaś na ten temat.</p>

    <p class="tekst-glowny">Cóż, oglądałam niegdyś ten sam wykład Andrzeja Dragana na YouTubie co wszyscy. Potem kilka wywiadów z&nbsp;nim i&nbsp;innymi fizykami zajmującymi się&nbsp;mechaniką kwantową. Za każdym razem mój umysł doznawał implozji &ndash; i&nbsp;nie sądziłam, by siostra w&nbsp;tym stanie mogła jakkolwiek mi pomóc.</p>

    <p class="tekst-glowny">&ndash;&nbsp;Wszystkie wersje zdarzeń istnieją&nbsp;równolegle &ndash; powiedziała. &ndash; Dopóty, dopóki się&nbsp;w&nbsp;nich nie znajdziesz.</p>

    <p class="tekst-glowny">&ndash;&nbsp;Hanka…</p>

    <p class="tekst-glowny">&ndash;&nbsp;Każdy scenariusz się&nbsp;realizuje &ndash; ciągnęła. &ndash; Cały czas, bez przerwy, bez względu na ciebie. Ale kiedy się pojawiasz, zostaje spisany. I&nbsp;możesz go doświadczyć.</p>

    <p class="tekst-glowny">Potrząsnęła głową, podniosła się, znów zaczęła chodzić po poddaszu, jakby czegoś&nbsp;szukała. Wodziłam za nią&nbsp;wzrokiem, bezradna i&nbsp;zrezygnowana.</p>

    <p class="tekst-glowny">Hanka powtarzała, że wszystko przeanalizowała, że poświęciła miesiące na obliczenia, że znalazła optymalne rozwiązanie. Że zmieniała elementy, wracała do naszego świata, sprawdzała, znów pojawiała się&nbsp;w&nbsp;przeszłości, by dokonać korekt. Pracowała na żywym organizmie, w&nbsp;stanie permanentnej fluktuacji, w&nbsp;końcu jednak udało jej się&nbsp;znaleźć równanie, które prowadziło do pożądanego wyniku.</p>

    <p class="tekst-glowny">Podczas tych wywodów nie słyszała moich pytań, zdawała się&nbsp;przebywać w&nbsp;zupełnie innym miejscu. Raz po raz zatrzymywała się&nbsp;i&nbsp;stała jak słup soli. W&nbsp;tych momentach miałam wrażenie, że jej dusza gdzieś ulatuje, a&nbsp;ja mam do czynienia z&nbsp;pustą&nbsp;skorupą. Potem na powrót się&nbsp;wypełniała. I&nbsp;to były chwile, kiedy myśli Hanki stawały się najbardziej zborne.</p>

    <p class="tekst-glowny">W&nbsp;jednym z&nbsp;tych przebłysków spojrzała na mnie wzrokiem, który znałam. Widywałam go latami.</p>

    <p class="tekst-glowny">&ndash;&nbsp;Jezu, Aga…</p>

    <p class="tekst-glowny">&ndash;&nbsp;Tak? &ndash; spytałam szybko, podnosząc się.</p>

    <p class="tekst-glowny">&ndash;&nbsp;Nie masz pojęcia, co się&nbsp;działo.</p>

    <p class="tekst-glowny">&ndash;&nbsp;Nie, ale…</p>

    <p class="tekst-glowny">&ndash;&nbsp;Nie wiesz nawet, z&nbsp;której wersji historii wyruszyłam &ndash; oznajmiła. &ndash; Nie wiesz, w&nbsp;której spędziłyśmy swoje pierwsze życie. Znasz tylko te po moich zmianach. Nie, tylko jedną. Tę, z&nbsp;której sama tutaj przyszłaś.</p>

    <p class="tekst-glowny">Naraz poczułam się&nbsp;nieswojo, jakbym nagle zapadła na chorobę psychiczną. Lub jakbym nagle z&nbsp;niej wyszła.</p>

    <p class="tekst-glowny">&ndash;&nbsp;Opowiedz mi, co się&nbsp;stało w&nbsp;twoim świecie po trzydziestym pierwszym &ndash; poprosiła Hanka. &ndash; W&nbsp;tym, z&nbsp;którego pierwotnie się&nbsp;tu zjawiłaś.</p>

    <p class="tekst-glowny">&ndash;&nbsp;Cóż…</p>

    <p class="tekst-glowny">&ndash;&nbsp;W&nbsp;dużym skrócie. Jakie były największe konflikty, czy Polska istnieje, jaki jest układ sił na świecie.</p>

    <p class="tekst-glowny">Powiedziałam o&nbsp;drugiej wojnie, nazizmie, następnie o&nbsp;podziale Europy na dwie strefy wpływów, zimnej wojnie, potem o&nbsp;Unii Europejskiej, NATO, World Trade Center i&nbsp;kilku istotnych wydarzeniach.</p>

    <p class="tekst-glowny">Hanka niekiedy słuchała, niekiedy tylko starała się&nbsp;to robić. Powoli uczyłam się rozpoznawać momenty, w&nbsp;których mogłam nawiązać z&nbsp;nią&nbsp;kontakt, i&nbsp;przeczekiwać te, gdy nie było takiej możliwości.</p>

    <p class="tekst-glowny">&ndash;&nbsp;Świat po mojej trzeciej podróży &ndash; podsumowała.</p>

    <p class="tekst-glowny">&ndash;&nbsp;Co?</p>

    <p class="tekst-glowny">&ndash;&nbsp;Zmieniłam go, usuwając z&nbsp;równania Gregora Strassera.</p>

    <p class="tekst-glowny">Gdybym nie wykonała szeroko zakrojonego researchu przed podróżą, prawdopodobnie nie kojarzyłabym, o&nbsp;kim mowa. Był to wczesny działacz NSDAP, lider socjalistycznego skrzydła o&nbsp;dużej charyzmie i&nbsp;szerokim poparciu. W&nbsp;wersji historii, jaką&nbsp;znałam, został usunięty podczas „nocy długich noży” w&nbsp;trzydziestym czwartym roku.</p>

    <p class="tekst-glowny">Hanka pokręciła głową.</p>

    <p class="tekst-glowny">&ndash;&nbsp;To był błąd &ndash; dodała. &ndash; Pozwoliło to Adolfowi Hitlerowi uzyskać całkowitą władzę w&nbsp;partii, nie miał mu kto zagrozić. Potem był trzydziesty dziewiąty, Blitzkrieg, obozy… sama wiesz.</p>

    <p class="tekst-glowny">Przestała wodzić wzrokiem po pomieszczeniu i&nbsp;skupiła go na mnie.</p>

    <p class="tekst-glowny">&ndash;&nbsp;To twoja przeszłość, tak?</p>

    <p class="tekst-glowny">&ndash;&nbsp;Tak.</p>

    <p class="tekst-glowny">Skinęła ciężko głową jak ktoś, kto z&nbsp;trudem znosi brzemię swoich przewinień i&nbsp;nie potrafi ich z&nbsp;siebie zmyć.</p>

    <p class="tekst-glowny">&ndash;&nbsp;Próbowałam to wszystko zmienić…</p>

    <p class="tekst-glowny">&ndash;&nbsp;Hanka, nie rozumiem &ndash; przerwałam jej. &ndash; Mówisz, że świat, jaki znam, powstał po twojej trzeciej podróży? Po zmianach, których dokonałaś?</p>

    <p class="tekst-glowny">&ndash;&nbsp;Tak.</p>

    <p class="tekst-glowny">&ndash;&nbsp;Jaki w&nbsp;takim razie był pierwotnie?</p>

    <p class="tekst-glowny">Sama nie do końca wierzyłam, że zadaję to pytanie i&nbsp;dopuszczam możliwość, że znam jedynie zmienioną historię. Ale sama doświadczyłam, jak to działa.</p>

    <p class="tekst-glowny">Gdybym z&nbsp;2025 roku wróciła do Augusta, zabierając ze sobą, dajmy na to, Cobrettiego, ten znałby tylko tę wersję zdarzeń, którą zmieniłam. Nie miałby pojęcia, że świat wyglądał inaczej.</p>

    <p class="tekst-glowny">Tak samo jak ja w&nbsp;analogicznej sytuacji.</p>

    <p class="tekst-glowny">&ndash;&nbsp;Hanka?</p>

    <p class="tekst-glowny">&ndash;&nbsp;Tak?</p>

    <p class="tekst-glowny">&ndash;&nbsp;Pytałam, jak to wyglądało pierwotnie.</p>

    <p class="tekst-glowny">Ściągnęła brwi i&nbsp;pokręciła głową. Znów się&nbsp;gubiła.</p>

    <p class="tekst-glowny">&ndash;&nbsp;Nic nie jest pierwotne &ndash; odparła. &ndash; Wszystko znajduje się&nbsp;w&nbsp;stanie superponowanym.</p>

    <p class="tekst-glowny">Widziała, że nie rozumiem, i&nbsp;chciała rozwinąć, jej świadomość jednak zapadła się&nbsp;do tej samej czarnej dziury, w&nbsp;której niknęło wszystko inne. Przez chwilę znów trwała jakby zawieszona w&nbsp;czasie i&nbsp;przestrzeni.</p>

    <p class="tekst-glowny">Przeszło mi przez myśl, że może z&nbsp;jej perspektywy jest inaczej. Może tylko ja widzę ją w&nbsp;taki sposób.</p>

    <p class="tekst-glowny">W&nbsp;końcu wróciła do mojej rzeczywistości. Wiedziałam, że nie na długo, i&nbsp;ona również zdawała sobie z&nbsp;tego sprawę.</p>

    <p class="tekst-glowny">&ndash;&nbsp;Świat, w&nbsp;którym się&nbsp;wychowałyśmy, był wyniszczony wojnami, epidemiami i&nbsp;ludzkim okrucieństwem &ndash; powiedziała szybko. &ndash; Nurzał się&nbsp;w&nbsp;otchłani cierpienia, Aga. Kiedy trafiłam na to przejście… kiedy odkryłam, że mogę wszystko zmienić, nie mogłam… nie miałam prawa się&nbsp;odwrócić. Próbowałam kilka razy, nigdy nie… Sama rozumiesz. Nie dało się. Zawsze coś. Za każdym razem czegoś nie przewidzisz, bo nie ma jak… I&nbsp;czym mierzyć, czy jest lepiej? Jakie są kryteria? Milion zgładzonych Żydów kontra dwa miliony zabitych Niemców? Jest Polska, nie ma Polski, ale są inne kraje. Urodził się mój mąż, nie urodził się, ale przeżyli inni… Ocalisz jedno życie, wygasisz drugie. Które jest ważniejsze?</p>

    <p class="tekst-glowny">Miałam wrażenie, że zrobiło jej się niedobrze. Pobladła, z&nbsp;trudem przełykała ślinę, rozglądała się na boki, jakby szukała miejsca, gdzie może zwymiotować.</p>

    <p class="tekst-glowny">&ndash;&nbsp;Wszystko dzieje się&nbsp;naraz &ndash; powtórzyła.</p>

    <p class="tekst-glowny">&ndash;&nbsp;Rozumiem.</p>

    <p class="tekst-glowny">Nie rozumiałam ni w&nbsp;ząb, ale nie chciałam, by dłużej się&nbsp;męczyła. Wzięłam ją za rękę i&nbsp;delikatnie pogładziłam po skórze.</p>

    <p class="tekst-glowny">Lata później sama tłumaczyłam komuś&nbsp;innemu to, co siostra starała mi się&nbsp;przekazać wówczas w&nbsp;niemieckim Opolu, opłakującym śmierć Adolfa Hitlera.</p>

    <p class="tekst-glowny">Użyłam zupełnie innych słów, sięgnęłam po inną analogię, starając się oddać liczne eksperymenty z&nbsp;fotonami i&nbsp;innymi podstawowymi elementami wszechświata. Były to skomplikowane doświadczenia, które znałam ze swojej rzeczywistości &ndash; choć powtarzano je w&nbsp;każdej innej wersji historii.</p>

    <p class="tekst-glowny">Wszystko składa się&nbsp;z&nbsp;cząstek, mówiłam. Wyobraź sobie, że zamiast fotonu mamy samochód. Puszczamy go w&nbsp;ruch po mapie Polski, z&nbsp;południa na północ. Może pojechać do Gdańska, do Warszawy, do Suwałk, Szczecina, Łodzi czy Kołobrzegu, właściwie możliwości są&nbsp;prawie nieskończone.</p>

    <p class="tekst-glowny">Samochód porusza się z&nbsp;nieprzepisową prędkością, z&nbsp;południa na północ, ale nic więcej nie wiesz. Po drodze możesz umieścić&nbsp;policjantów z&nbsp;suszarką. Gdzie ją postawisz, żeby złapać pirata drogowego?</p>

    <p class="tekst-glowny">Cała mechanika kwantowa sprowadzała się&nbsp;do prostego, udowodnionego licznymi eksperymentami założenia, które stanowiło odpowiedź na to pytanie.</p>

    <p class="tekst-glowny">Okazywało się, że jeśli postawisz suszarkę w&nbsp;Gdańsku, złapiesz kierowcę. Jeśli w&nbsp;Warszawie, również. Jeżeli umieścisz ją w&nbsp;Suwałkach, tak samo. Szczecin, Łódź, Kołobrzeg? Identycznie.</p>

    <p class="tekst-glowny">Rzecz w&nbsp;tym, że wówczas w&nbsp;żadnym innym miejscu samochodu nie dawało się&nbsp;już złapać. Jedynie tam, gdzie postawiło się&nbsp;suszarkę.</p>

    <p class="tekst-glowny">Oznaczało to, że do momentu zarejestrowania nieprzepisowej prędkości auto poruszało się&nbsp;wszędzie. Dopiero złapanie go na suszarkę osadzało go tam, gdzie ona się znajdowała.</p>

    <p class="tekst-glowny">Była to fundamentalna zasada rządząca znanym wszechświatem. I, jak się&nbsp;przekonałam, sprawdzała się&nbsp;także co do czasu.</p>

    <p class="tekst-glowny">Wówczas jednak nie musiałam o&nbsp;tym wiedzieć.</p>

    <p class="tekst-glowny">Próbowałam zrozumieć jedynie to, co zrobiła Hanka.</p>

    <p class="tekst-glowny">&ndash;&nbsp;Obliczyłam wszystko na Ulricha Reisera &ndash; powiedziała. &ndash; Kiedy wróciłam ostatnim razem, to on… to on był tym, który doprowadził do eksterminacji. Musiałam się cofnąć, musiałam go osłabić. Ale nie zabić, nie robić z&nbsp;niego męczennika, bo w&nbsp;innej wersji to doprowadziło do tragedii, to przewróciło domek z&nbsp;kart…</p>

    <p class="tekst-glowny">Kaszlnęła, a&nbsp;dźwięk sugerował, że coś zalega jej w&nbsp;płucach, nie może jednak się&nbsp;oderwać.</p>

    <p class="tekst-glowny">&ndash;&nbsp;Zrobiłam, co trzeba, ale jakoś się&nbsp;podniósł, znalazł sposób…</p>

    <p class="tekst-glowny">Rozumiałam, że mówi o&nbsp;tym czasie, o&nbsp;tej wersji historii. Mogłam uzupełnić braki.</p>

    <p class="tekst-glowny">&ndash;&nbsp;Ma dostęp do zapasów złota jakiejś&nbsp;bogatej rodziny z&nbsp;Rosji &ndash; powiedziałam. &ndash; Przekupili, kogo trzeba, i&nbsp;wyszedł zza krat.</p>

    <p class="tekst-glowny">&ndash;&nbsp;Skąd…</p>

    <p class="tekst-glowny">W&nbsp;pierwszej chwili była zdezorientowana, potem wszystko ułożyło się&nbsp;jej w&nbsp;głowie.</p>

    <p class="tekst-glowny">&ndash;&nbsp;Ale był ten atak w&nbsp;Oppeln… na dom, w&nbsp;którym ukrywali się&nbsp;komuniści &ndash; podjęła. &ndash; My teraz jesteśmy w&nbsp;Oppeln.</p>

    <p class="tekst-glowny">&ndash;&nbsp;Tak.</p>

    <p class="tekst-glowny">&ndash;&nbsp;To ty tam byłaś. Razem z&nbsp;Augustem. Ujęliście Reisera.</p>

    <p class="tekst-glowny">&ndash;&nbsp;Zgadza się.</p>

    <p class="tekst-glowny">&ndash;&nbsp;On musi zostać w&nbsp;więzieniu, wszystko wtedy będzie, jak trzeba. Ale ty… nie, nie, Aga. Ty wszystko zepsułaś. Znalazłaś&nbsp;sposób, by wyeliminować Hitlera.</p>

    <p class="tekst-glowny">Powoli opuszczały mnie siły.</p>

    <p class="tekst-glowny">&ndash;&nbsp;Tak &ndash; przyznałam. &ndash; Musiałam to zrobić.</p>

    <p class="tekst-glowny">&ndash;&nbsp;Nie… nie tak, nie teraz, nie w&nbsp;ten sposób… on i&nbsp;Piłsudski, to by zadziałało, już sprawdzałam… nie rozumiesz. Musisz to cofnąć, Aga, musisz zadbać o&nbsp;to, żeby…</p>

    <p class="tekst-glowny">&ndash;&nbsp;Nie mogę &ndash; ucięłam.</p>

    <p class="tekst-glowny">Znów ją&nbsp;zgubiłam.</p>

    <p class="tekst-glowny">Po chwili się odnalazła.</p>

    <p class="tekst-glowny">&ndash;&nbsp;Nie możesz się cofnąć dalej &ndash; powiedziała nieobecnym głosem kogoś, kto cierpi na chorobę neurodegeneracyjną i&nbsp;po długich próbach wreszcie coś&nbsp;sobie przypomniał. &ndash; Nie da się…</p>

    <p class="tekst-glowny">&ndash;&nbsp;Tak, nie da się.</p>

    <p class="tekst-glowny">&ndash;&nbsp;Ja ci o&nbsp;tym powiedziałam &ndash; rzuciła.</p>

    <p class="tekst-glowny">Uniosłam brwi.</p>

    <p class="tekst-glowny">&ndash;&nbsp;Podczas ostatniego powrotu… &ndash; podjęła. &ndash; Zastałam świat z&nbsp;drugą wojną&nbsp;światową, Holocaustem, PRL-em, Putinem, Ukrainą… wiedziałam, że już niewiele brakuje, że tylko niewielkie zmiany są potrzebne…</p>

    <p class="tekst-glowny">Urwała i&nbsp;uniosła wzrok.</p>

    <p class="tekst-glowny">&ndash;&nbsp;Miałam chronofazję &ndash; powiedziała. &ndash; Nadal mam?</p>

    <p class="tekst-glowny">&ndash;&nbsp;Tak.</p>

    <p class="tekst-glowny">&ndash;&nbsp;Gdzie jestem?</p>

    <p class="tekst-glowny">&ndash;&nbsp;W&nbsp;Oppeln, w&nbsp;tysiąc dziewięćset trzydziestym pierwszym roku.</p>

    <p class="tekst-glowny">&ndash;&nbsp;Nie… nie tu jest moje miejsce &ndash; odparła i&nbsp;potrząsnęła głową. &ndash; Wtedy ci o&nbsp;wszystkim powiedziałam. Musiałam. Wiesz dlaczego?</p>

    <p class="tekst-glowny">Gdyby dała mi czas na reakcję, odpowiedziałabym, że tak. Że wiem, rozumiem.</p>

    <p class="tekst-glowny">&ndash;&nbsp;Byłam już&nbsp;w&nbsp;stanie zaawansowanej chronofazji, ale ktoś&nbsp;musiał zadziałać, ktoś musiał wziąć na siebie odpowiedzialność. Ty, tylko ty. Musiałaś naprawić to, co ja zepsułam. Ale nie mogłam… nie wiem dlaczego. Dlaczego, Aga?</p>

    <p class="tekst-glowny">&ndash;&nbsp;Co dlaczego?</p>

    <p class="tekst-glowny">Pokręciła głową, odepchnęła moją rękę.</p>

    <p class="tekst-glowny">&ndash;&nbsp;Nie mogłam cię&nbsp;wyrwać z&nbsp;tamtego czasu, nie mogłam ci zostawiać tamtych wspomnień. Musiało być&nbsp;inaczej.</p>

    <p class="tekst-glowny">Kontynuowała jeszcze przez jakiś czas, a&nbsp;ja z&nbsp;trudem i&nbsp;powoli składałam z&nbsp;tego nieznaną mi historię&nbsp;Hanki.</p>

    <p class="tekst-glowny">Planowała powierzyć w&nbsp;moje ręce zadanie, które sama próbowała zrealizować. Udzieliła mi instrukcji, przygotowała mnie do drogi, pokazała, gdzie i&nbsp;w&nbsp;jaki sposób zdobyć wszystko, co potrzebne. Chciała zostać w&nbsp;tamtym momencie, poddać się&nbsp;zmianom, które nastąpią, dokonać w&nbsp;sobie całkowitego resetu.</p>

    <p class="tekst-glowny">W&nbsp;pewnym momencie chronofazja dopadła ją jednak na tyle, że sama nie wiedziała, co zaplanowała, a&nbsp;czego nie. Co jest jej rzeczywistym dążeniem, a&nbsp;co złudą. Co już osiągnęła, a&nbsp;co dopiero zamierzała. Zostawiła mnie w&nbsp;moim świecie bez słowa i&nbsp;postanowiła działać sama, przeszła przez barierę czasu, po czym zaczęła realizować ostatnie założenia, jakie pamiętała.</p>

    <p class="tekst-glowny">Osłabić Ulricha Reisera, wzmocnić Hitlera. Nie zbliżała się&nbsp;do tego drugiego bezpośrednio, podjęła jednak współpracę z&nbsp;Augustem, który ostatecznie zapoznał ją z&nbsp;Herinrichem Himmlerem.</p>

    <p class="tekst-glowny">To jemu przekazywała istotne, kluczowe dla zwycięstwa nazistów informacje. Otoczyła to wszystko woalem metafizyki, twierdząc, że istnieją&nbsp;na tym świecie rzeczy, których nie da się wyjaśnić za pomocą nauki.</p>

    <p class="tekst-glowny">Ledwo to powiedziała, zrozumiałam, jak duży wpływ miała na znaną mi wersję historii. Przypomniałam sobie liczne metafizyczne inklinacje Himmlera &ndash; mistyczne teorie, tajemniczą działalność Towarzystwa Thule, szukanie magicznych artefaktów, a&nbsp;nawet próbę restytuowania kultu czarownic.</p>

    <p class="tekst-glowny">Wszystko to wydawało się&nbsp;zwykłym szaleństwem niezrównoważonego człowieka, teraz jednak nabrało sensu. Hanka za to odpowiadała. W&nbsp;konsekwencji to ona mogła stać za częścią decyzji, jakie zapadały na bazie metafizycznych przekonań najbliższego współpracownika Hitlera.</p>

    <p class="tekst-glowny">Wzdrygnęłam się&nbsp;na myśl, do czego doprowadziła moja siostra.</p>

    <p class="tekst-glowny">&ndash;&nbsp;Rozumiesz wszystko? &ndash; zapytała, wyrywając mnie z&nbsp;zamyślenia.</p>

    <p class="tekst-glowny">&ndash;&nbsp;O&nbsp;tyle, o&nbsp;ile.</p>

    <p class="tekst-glowny">Rozłożyła ręce, powiodła wzrokiem dookoła.</p>

    <p class="tekst-glowny">&ndash;&nbsp;Świat jest jak książka &ndash; rzuciła. &ndash; Wszystko, co się&nbsp;wydarzyło, wydarza i&nbsp;wydarzy, każda wersja została już zapisana na jej kartach. Ty jednak możesz w&nbsp;danym, konkretnym momencie czytać tylko jedną.</p>

    <p class="tekst-glowny">Może coś w&nbsp;tym jest, uznałam w&nbsp;duchu.</p>

    <p class="tekst-glowny">&ndash;&nbsp;Rozumiesz? &ndash; upewniła się&nbsp;Hanka.</p>

    <p class="tekst-glowny">&ndash;&nbsp;Tak.</p>

    <p class="tekst-glowny">W&nbsp;oczach siostry pojawiła się&nbsp;wdzięczność, jakbym zrobiła dla niej coś, czego nikomu innemu wcześniej się&nbsp;nie udało.</p>

    <p class="tekst-glowny">Miałam jej jeszcze sporo do powiedzenia.</p>

    <p class="tekst-glowny">Więcej rzeczy domagało się&nbsp;wyjaśnienia.</p>

    <p class="tekst-glowny">Przede wszystkim musiałam wiedzieć, czy to, co zaplanowałam, może doprowadzić&nbsp;do spodziewanych efektów.</p>

    <p class="tekst-glowny">Zaczęłam opisywać jej świat, do którego wróciłam w&nbsp;2025 roku. Hanka nie była zaskoczona, dokładnie tego się&nbsp;spodziewała po dojściu do władzy Ulricha Reisera i&nbsp;sprzymierzeniu się&nbsp;Niemiec z&nbsp;Rosją.</p>

    <p class="tekst-glowny">Potem przedstawiłam, jak zamierzam naprawić sytuację. Słuchała uważnie, przynajmniej w&nbsp;momentach, kiedy była tu i&nbsp;teraz. Odnosiłam wrażenie, że jest ich coraz mniej, a&nbsp;siostra niknie na moich oczach.</p>

    <p class="tekst-glowny">Kiedy skończyłam, przez chwilę&nbsp;się nie odzywała.</p>

    <p class="tekst-glowny">&ndash;&nbsp;On ci na to nie pozwoli… &ndash; powiedziała w&nbsp;końcu.</p>

    <p class="tekst-glowny">&ndash;&nbsp;Kto?</p>

    <p class="tekst-glowny">Wzbraniała się&nbsp;przed odpowiedzią, jakby nazwanie tego kogoś miało sprowadzić na nas siły piekielne.</p>

    <p class="tekst-glowny">&ndash;&nbsp;Kto, Hanka?</p>

    <p class="tekst-glowny">&ndash;&nbsp;Infułat &ndash; odparła.</p>
  </section>
</div>


<div class="titlepage" id="calibre_link-51">
  <section type="chapter" role="doc-chapter">
    <h2 class="chapter"><a href="#calibre_link-112" class="calibre2">7</a></h2>

    <p class="tekst-glowny-1-akapit">Chciałam dowiedzieć się&nbsp;od niej tak wiele, zapytać o&nbsp;tyle rzeczy, zapewnić o&nbsp;mnóstwie innych. Czas jednak kończył się&nbsp;nam w&nbsp;zatrważającym tempie.</p>

    <p class="tekst-glowny">Zaprowadziłam ją&nbsp;do mieszkania <span class="wyroznienie">Frau</span> Pollhüber, z&nbsp;Zuzą położyłyśmy ją w&nbsp;moim pokoju, potem na moment zostawiłyśmy. Zrelacjonowałam przyjaciółce to, co najważniejsze, nim w&nbsp;końcu dotarłam do Infułata.</p>

    <p class="tekst-glowny">Niemal fizycznie mogłam odczuć jej przerażenie.</p>

    <p class="tekst-glowny">&ndash;&nbsp;Powiedziała ci, kim on jest? &ndash; rzuciła. &ndash; Czym?</p>

    <p class="tekst-glowny">&ndash;&nbsp;Tak.</p>

    <p class="tekst-glowny">Nie tego się spodziewała.</p>

    <p class="tekst-glowny">Zakładała, że kiedy przyszło co do czego, Hanka albo się&nbsp; wycofała, albo utraciła kontrolę nad świadomością. Stało się jednak inaczej. Wprawdzie wszystko, co od niej potem usłyszałam, było okupione przerwami i&nbsp;próbami powrotu do tematu, ale w&nbsp;końcu otrzymałam pewien obraz sytuacji.</p>

    <p class="tekst-glowny">&ndash;&nbsp;Sporo mamrotała &ndash; powiedziałam. &ndash; Ale z&nbsp;tego, co poskładałam, wynika, że istnieją jakieś frakcje.</p>

    <p class="tekst-glowny">&ndash;&nbsp;Frakcje?</p>

    <p class="tekst-glowny">&ndash;&nbsp;Łączące ludzi spoza czasu &ndash; wyjaśniłam.</p>

    <p class="tekst-glowny">&ndash;&nbsp;To znaczy?</p>

    <p class="tekst-glowny">Wzruszyłam ramionami i&nbsp;westchnęłam, podczas gdy Soba sięgnęła po paczkę Ernte 23.</p>

    <p class="tekst-glowny">&ndash;&nbsp;Tak to określiła &ndash; odparłam. &ndash; I&nbsp;wygląda na to, że frakcje dzielą się&nbsp;na tych, którzy dopuszczają zmianę&nbsp;historii, i&nbsp;tych, którzy ją wykluczają. Zaznaczyła jednak, że to spektrum.</p>

    <p class="tekst-glowny">&ndash;&nbsp;Kurwa mać, Aga…</p>

    <p class="tekst-glowny">&ndash;&nbsp;Przekazuję&nbsp;ci dokładnie to, co powiedziała.</p>

    <p class="tekst-glowny">&ndash;&nbsp;Okej. Co jeszcze?</p>

    <p class="tekst-glowny">Ja także skorzystałam z&nbsp;okazji i&nbsp;zapaliłam. Dobrze było znów czuć smak niemieckich papierosów z&nbsp;lat trzydziestych, nawet jeśli miały znacznie skrócić moje życie. Zaciągnęłam się&nbsp;głęboko.</p>

    <p class="tekst-glowny">&ndash;&nbsp;Twierdzi, że najaktywniejsze są frakcje o&nbsp;charakterze religijnym &ndash; powiedziałam.</p>

    <p class="tekst-glowny">&ndash;&nbsp;Hę?</p>

    <p class="tekst-glowny">&ndash;&nbsp;Infułat pochodzi z&nbsp;jednej z&nbsp;nich.</p>

    <p class="tekst-glowny">&ndash;&nbsp;Znaczy, że ktoś&nbsp;z&nbsp;poglądu na zmiany w&nbsp;historii uczynił wyznanie?</p>

    <p class="tekst-glowny">&ndash;&nbsp;Ze wszystkiego można.</p>

    <p class="tekst-glowny">&ndash;&nbsp;W&nbsp;sumie racja &ndash; mruknęła, wypuszczając dym.</p>

    <p class="tekst-glowny">Bez trudu mogłam sobie wyobrazić religijne podwaliny paradygmatu zakazującego podróży w&nbsp;czasie. To nie do człowieka należy kształtowanie zdarzeń, lecz do Boga. Każde działanie tego rodzaju mogło być traktowane jako wkroczenie na jego wyłączne dominium.</p>

    <p class="tekst-glowny">&ndash;&nbsp;Ale ten strój…</p>

    <p class="tekst-glowny">&ndash;&nbsp;Co do tego trudno było ją zrozumieć, zaczynała już mówić bez ładu i&nbsp;składu &ndash; odparłam ciężko. &ndash; W&nbsp;jednej chwili twierdziła, że to osoby z&nbsp;odległej przyszłości, potrafiące egzystować w&nbsp;bezcielesnej formie.</p>

    <p class="tekst-glowny">&ndash;&nbsp;On miał ciało, Aga.</p>

    <p class="tekst-glowny">&ndash;&nbsp;Według Hanki nie. To nasza wyobraźnia mu je nadawała.</p>

    <p class="tekst-glowny">&ndash;&nbsp;Bzdura.</p>

    <p class="tekst-glowny">&ndash;&nbsp;Może &ndash; przyznałam. &ndash; Ale potem mówiła, że są kapłani, którzy pochodzą z&nbsp;czasów znacznie nam bliższych. I&nbsp;to oni mają pilnować przejść.</p>

    <p class="tekst-glowny">Nie zapytałam siostry, skąd nasza znajomość łacińskich egzorcyzmów, a&nbsp;zapewne powinnam była. Mogłaby wyjaśnić mi już wtedy to, do czego sama doszłam nieco później.</p>

    <p class="tekst-glowny">Rozmowa z&nbsp;Hanką potwierdziła też, że gdyby nie Infułaci, natura zerowałaby pamięć także o&nbsp;samym momencie przejścia. Bez tego człowiek mógł oszaleć, a&nbsp;właściwie miał gwarancję, że oszaleje.</p>

    <p class="tekst-glowny">To oni swoją&nbsp;obecnością w&nbsp;jakiś sposób wyłączali ten bezpiecznik. W&nbsp;ich mniemaniu miało to sprawić, że ludzie zaprzestaną podróży. I&nbsp;zapewne tak by się&nbsp;stało, gdyby nie opracowywano coraz to nowszych metod, by samodzielnie się znieczulić.</p>

    <p class="tekst-glowny">Powiedziałam Zuzie tyle, ile rozumiałam, czyli zasadniczo niewiele. Potem obie paliłyśmy w&nbsp;milczeniu, starając się&nbsp;jakoś odnaleźć w&nbsp;świecie, który miał coraz mniej wspólnego z&nbsp;tym, który znałyśmy.</p>

    <p class="tekst-glowny">&ndash;&nbsp;Więc co teraz? &ndash; zapytała wreszcie Soba.</p>

    <p class="tekst-glowny">Zgasiłam niedopałek.</p>

    <p class="tekst-glowny">&ndash;&nbsp;Działamy wedle planu.</p>

    <p class="tekst-glowny">&ndash;&nbsp;Jesteś pewna?</p>

    <p class="tekst-glowny">&ndash;&nbsp;Bardziej niż wcześniej &ndash; odparłam. &ndash; Przedstawiłam wszystko Hance, zarysowałam cały nasz plan.</p>

    <p class="tekst-glowny">&ndash;&nbsp;I?</p>

    <p class="tekst-glowny">&ndash;&nbsp;Jeśli go zrozumiała, to można założyć, że widzi w&nbsp;nim pewien sens.</p>

    <p class="tekst-glowny">&ndash;&nbsp;Jeśli?</p>

    <p class="tekst-glowny">&ndash;&nbsp;Odpływała już&nbsp;dość daleko &ndash; przyznałam. &ndash; Wydaje mi się, że sporo sił poświęciła na próbę&nbsp;wyłożenia mi wszystkiego, co istotne. I&nbsp;z&nbsp;każdą chwilą pogarszała swoją&nbsp;sytuację.</p>

    <p class="tekst-glowny">Zuza otworzyła okno, a&nbsp;potem oparła się&nbsp;o&nbsp;parapet i&nbsp;wyjrzała na zewnątrz. Opole pogrążyło się już&nbsp;w&nbsp;ciszy, ludzie dawno porozchodzili się&nbsp;do domów, a&nbsp;na brukowanych uliczkach wokół rynku osiadł mrok.</p>

    <p class="tekst-glowny">Oświetlenie było tutaj niemrawe, choć przy samym ratuszu świeciły mocne lampy, umocowane na dachach przylegających kamieniczek.</p>

    <p class="tekst-glowny">&ndash;&nbsp;Ona była przekonana, że wykonała swoje zadanie &ndash; odezwałam się.</p>

    <p class="tekst-glowny">&ndash;&nbsp;Hm?</p>

    <p class="tekst-glowny">Podeszłam do okna i&nbsp;przysiadłam na parapecie.</p>

    <p class="tekst-glowny">&ndash;&nbsp;Spacyfikowała Reisera, pożegnała się&nbsp;z&nbsp;Leonem, a&nbsp;potem zaszyła na uboczu na całe trzy miesiące. Chciała odczekać, żeby…</p>

    <p class="tekst-glowny">&ndash;&nbsp;Nie stracić żadnych istotnych wspomnień.</p>

    <p class="tekst-glowny">Potwierdziłam cichym mruknięciem.</p>

    <p class="tekst-glowny">&ndash;&nbsp;Przygotowywała się&nbsp;do powrotu &ndash; powiedziałam po chwili. &ndash; I&nbsp;my wszystko jej pokrzyżowałyśmy.</p>

    <p class="tekst-glowny">&ndash;&nbsp;Niezupełnie.</p>

    <p class="tekst-glowny">Obróciłam do niej głowę.</p>

    <p class="tekst-glowny">&ndash;&nbsp;Wróciłaby do świata przeoranego przez znane nam zdarzenia, przez drugą wojnę&nbsp;światową, prawda? &ndash; spytała.</p>

    <p class="tekst-glowny">&ndash;&nbsp;Prawda.</p>

    <p class="tekst-glowny">&ndash;&nbsp;Wątpię, żeby ją&nbsp;to urządzało. Na pewno nie tego się&nbsp;spodziewała po swoich zmianach. Ledwo by się&nbsp;tam znalazła, od razu by wróciła i&nbsp;próbowała dalej.</p>

    <p class="tekst-glowny">Sama nie wiedziałam, czy to prawda. Momentami miałam wrażenie, że kiedy przedstawiałam jej znaną mi historię, była gotowa przełknąć taki scenariusz. Wydawało się&nbsp;to absurdalne, okrutne i&nbsp;niemoralne, ale nie wiedziałam przecież, ile gorszych wersji widziała.</p>

    <p class="tekst-glowny">Nie mogłam wykluczyć, że Hanka wróciłaby do mojej rzeczywistości i&nbsp;już tam pozostała.</p>

    <p class="tekst-glowny">&ndash;&nbsp;Co jeszcze ci powiedziała? &ndash; odezwała się Zuza.</p>

    <p class="tekst-glowny">&ndash;&nbsp;Że nie powinnam nic pamiętać.</p>

    <p class="tekst-glowny">&ndash;&nbsp;Hę?</p>

    <p class="tekst-glowny">&ndash;&nbsp;Twierdzi, że nie ma znaczenia, jak szybko wróciłam tu z&nbsp;dwudziestego pierwszego wieku. Reset pamięci powinien zadziałać tak samo. U&nbsp;niej tak było.</p>

    <p class="tekst-glowny">&ndash;&nbsp;To dlaczego wszystko pamiętamy? &ndash; spytała Soba. &ndash; Zrobiłyśmy coś&nbsp;inaczej?</p>

    <p class="tekst-glowny">&ndash;&nbsp;Rzecz w&nbsp;tym, że nie.</p>

    <p class="tekst-glowny">&ndash;&nbsp;Więc o&nbsp;co chodzi?</p>

    <p class="tekst-glowny">&ndash;&nbsp;Nie wiem &ndash; odparłam. &ndash; Może to ma jakiś związek z&nbsp;wojną poza czasem.</p>

    <p class="tekst-glowny">&ndash;&nbsp;Z&nbsp;czym?</p>

    <p class="tekst-glowny">&ndash;&nbsp;Mówiłam ci, że frakcje…</p>

    <p class="tekst-glowny">&ndash;&nbsp;Mówiłaś, że się&nbsp;nie zgadzają &ndash; rzuciła nerwowo. &ndash; Nie że prowadzą ze sobą&nbsp;wojnę.</p>

    <p class="tekst-glowny">&ndash;&nbsp;Tak to ujęła.</p>

    <p class="tekst-glowny">Przeszło mi wtedy przez myśl, że portal między dębem a&nbsp;grabem nie jest przypadkową anomalią ani jednostkowym wytworem. Mógł powstać przypadkiem, w&nbsp;wyniku działań wojennych, jakiekolwiek by były.</p>

    <p class="tekst-glowny">Nie sądziłam, by wykorzystywano do nich tradycyjny arsenał. Nie mogłam zatem wykluczyć, że coś&nbsp;eksplodowało akurat w&nbsp;tym konkretnym miejscu, konkretnym czasie, tworząc przejście. A&nbsp;skoro tak, mogły istnieć inne, podobne wyrwy.</p>

    <p class="tekst-glowny">Bolała mnie od tego głowa, a&nbsp;nikotyna nie pomagała. Mimo to zapaliłam kolejnego papierosa.</p>

    <p class="tekst-glowny">Zuza chciała zapytać o&nbsp;inne rzeczy, kompletnie nieprzejęta dymem ulatniającym się zarówno z&nbsp;moich ust, jak i&nbsp;z&nbsp;mojej głowy.</p>

    <p class="tekst-glowny">Nie miała jednak okazji, usłyszałyśmy bowiem, jak Hanka wychodzi z&nbsp;sypialni. Obróciłyśmy się&nbsp;w&nbsp;momencie, kiedy stanęła w&nbsp;progu.</p>

    <p class="tekst-glowny">Nie patrzyła na Sobę, wzrok skupiała wyłącznie na mnie. I&nbsp;miała w&nbsp;oczach więcej siebie niż dotychczas.</p>

    <p class="tekst-glowny">&ndash;&nbsp;Aga? &ndash; mruknęła. &ndash; Gdzie ja jestem?</p>

    <p class="tekst-glowny">&ndash;&nbsp;U&nbsp;<span class="wyroznienie">Frau</span> Pollhüber przy Nikolai Strasse.</p>

    <p class="tekst-glowny">Rozejrzała się czujnie, a&nbsp;potem skinęła głową. Kiedy na powrót zogniskowała wzrok na moich oczach, powoli ruszyła ku mnie.</p>

    <p class="tekst-glowny">&ndash;&nbsp;Mam niewiele czasu &ndash; rzuciła. &ndash; Chronofazja…</p>

    <p class="tekst-glowny">&ndash;&nbsp;Tak, wiem.</p>

    <p class="tekst-glowny">Zatrzymała się i&nbsp;spojrzała na papierosa między moimi palcami. Szybko go wzięła, jakby nie chciała tracić cennych sekund na podpalenie nowego.</p>

    <p class="tekst-glowny">&ndash;&nbsp;August Bekker &ndash; odezwała się.</p>

    <p class="tekst-glowny">&ndash;&nbsp;Co z&nbsp;nim?</p>

    <p class="tekst-glowny">Soba szczęśliwie milczała, choć&nbsp;jej gotowość do zarzucenia mojej&nbsp;siostry pytaniami była nie mniejsza niż&nbsp;ta, którą przed momentem żywiła wobec mnie. Pojmowała sytuację doskonale.</p>

    <p class="tekst-glowny">&ndash;&nbsp;Znam to imię i&nbsp;nazwisko &ndash; oznajmiła Hanka. &ndash; Musisz na niego uważać, rozumiesz?</p>

    <p class="tekst-glowny">&ndash;&nbsp;Nie masz się&nbsp;czym przejmować. Znam go.</p>

    <p class="tekst-glowny">&ndash;&nbsp;Nie, nie znasz.</p>

    <p class="tekst-glowny">Zaciągnęła się&nbsp;głęboko i&nbsp;pozostawiła cały dym w&nbsp;płucach.</p>

    <p class="tekst-glowny">&ndash;&nbsp;Pod rządami Himmlera wstąpił do SS i&nbsp;stał się&nbsp;jednym z&nbsp;dowódców Einsatzgruppen. Nosił czarny mundur z&nbsp;czaszkami i&nbsp;błyskawicami. Zarzynał ludzi, jakby byli zwierzyną prowadzoną na ubój. Jako Obersturmbannführer dopuszczał się&nbsp;największych okrucieństw i&nbsp;pozwalał swoim ludziom na…</p>

    <p class="tekst-glowny">Urwała, a&nbsp;jej twarz się&nbsp;zmarszczyła. Nagle zaczęła przypominać staruszkę cierpiącą&nbsp;na alzheimera, która właśnie traciła wątek, mimo że jeszcze przed momentem wiedziała, o&nbsp;czym mówi.</p>

    <p class="tekst-glowny">&ndash;&nbsp;Został Gruppenführerem &ndash; powiedziała. &ndash; Jednym z&nbsp;najwyższych stopniem oficerów w&nbsp;machinie eksterminacji…</p>

    <p class="tekst-glowny">Kiedy po raz drugi zgubiła wątek, wiedziałam, że więcej nie usłyszę. Nauczyłam się już, kiedy następują podobne momenty.</p>

    <p class="tekst-glowny">Nauczyłam się też, że powinnam jej ufać.</p>

    <p class="tekst-glowny">Odprowadziłyśmy ją&nbsp;do pokoju, ułożyłyśmy wygodnie i&nbsp;zamknęłyśmy za sobą drzwi. Zuza spojrzała na mnie pytająco, jakby chciała wiedzieć, co zrobię z&nbsp;uzyskaną właśnie wiedzą.</p>

    <p class="tekst-glowny">Zrobiłam jedyne, co przyszło mi na myśl.</p>

    <p class="tekst-glowny">Rankiem poszłam do koszar przy Mroß Strasse, by zobaczyć się&nbsp;z&nbsp;Augustem.</p>
  </section>
</div>


<div class="titlepage" id="calibre_link-52">
  <section type="chapter" role="doc-chapter">
    <h2 class="chapter"><a href="#calibre_link-113" class="calibre2">8</a></h2>

    <p class="tekst-glowny-1-akapit">Zapytawszy kilku policjantów w&nbsp;koszarach, wiedziałam już, że Bekkera nigdzie nie znajdę. Wszyscy patrzyli na mnie z&nbsp;podejrzliwością, jakby sądzili, że albo przegapiłam coś istotnego, albo świadomie to ignoruję.</p>

    <p class="tekst-glowny">Stało się&nbsp;dla mnie jasne, że po wczorajszych wydarzeniach przynależność Augusta do NSDAP nie jest już&nbsp;tajemnicą. I&nbsp;że z&nbsp;samego rana zabrał swoje rzeczy, nie mając zamiaru kiedykolwiek wracać do formacji.</p>

    <p class="tekst-glowny">Skierowałam się&nbsp;więc na Fischer Strasse, w&nbsp;siedzibie partii jednak zastałam jedynie Lehmanna. Oznajmił, że Bekker wyszedł, ale nie wiedział dokąd. Usiadłam w&nbsp;jego gabinecie i&nbsp;czekałam.</p>

    <p class="tekst-glowny">Na biurku leżały rozłożone papiery, a&nbsp;ja musiałam choćby rzucić na nie okiem. Były to przede wszystkim protokoły przesłuchań członków RFB, ale także akta tych, których udało się&nbsp;zidentyfikować.</p>

    <p class="tekst-glowny">August przyszedł po godzinie. Miał na sobie rozpięty mundur policyjny, na twarzy nosił zmęczenie i&nbsp;przygnębienie.</p>

    <p class="tekst-glowny">&ndash;&nbsp;Agnes? &ndash; powitał mnie.</p>

    <p class="tekst-glowny">Podeszłam i&nbsp;pocałowałam go, zanim zdążył zamknąć drzwi. Zatraciłam się&nbsp;w&nbsp;jego objęciach, po raz kolejny miałam ochotę powiedzieć mu, by nigdy mnie nie wypuszczał, bo właśnie tak chcę&nbsp;spędzić resztę życia.</p>

    <p class="tekst-glowny">Wtuliłam się&nbsp;mocniej.</p>

    <p class="tekst-glowny">Zuza była przekonana, że wychodzę z&nbsp;domu na konfrontację&nbsp;z&nbsp;Bekkerem. Nie mogła bardziej się&nbsp;mylić.</p>

    <p class="tekst-glowny">Nie zamierzałam rozmawiać z&nbsp;nim o&nbsp;niczym, co według mojej siostry ostatecznie uczyniłoby z&nbsp;niego zbrodniarza wojennego. Nie chciałam badać jego zwierzęcych instynktów, poddawać go amatorskiej terapii ani psychoanalizować dzieciństwa.</p>

    <p class="tekst-glowny">Byłam tu, by wykonać zadanie.</p>

    <p class="tekst-glowny">Przypomniałam sobie o&nbsp;tym, kiedy jego dotychczas mocno zaciskające się&nbsp;wokół mnie ręce lekko się&nbsp;rozluźniły.</p>

    <p class="tekst-glowny">&ndash;&nbsp;Coś się stało? &ndash; zapytał.</p>

    <p class="tekst-glowny">Odsunęłam się nieznacznie, tylko na tyle, by spojrzeć mu w&nbsp;oczy.</p>

    <p class="tekst-glowny">&ndash;&nbsp;Tak &ndash; odparłam. &ndash; Mam informacje.</p>

    <p class="tekst-glowny">&ndash;&nbsp;Na temat Hannah? Co z&nbsp;nią? Gdzie przez ten cały czas…</p>

    <p class="tekst-glowny">&ndash;&nbsp;Nie &ndash; ucięłam. &ndash; Na temat osoby odpowiedzialnej za zamach na Führera.</p>

    <p class="tekst-glowny">&ndash;&nbsp;Co takiego?</p>

    <p class="tekst-glowny">Natychmiast dał krok w&nbsp;tył, wyprostował się i&nbsp;przeszedł w&nbsp;tryb służbowy, tak długo przez niego praktykowany. Mógł nieprzepisowo rozpiąć mundur, mógł go nawet zrzucić, ale pewne było, że nigdy na dobre się&nbsp;go nie pozbędzie.</p>

    <p class="tekst-glowny">&ndash;&nbsp;O&nbsp;czym ty mówisz? &ndash; dodał szybko. &ndash; Jakie informacje? Z&nbsp;jakiego źródła?</p>

    <p class="tekst-glowny">&ndash;&nbsp;Dość pewnego.</p>

    <p class="tekst-glowny">&ndash;&nbsp;To znaczy?</p>

    <p class="tekst-glowny">Patrzyłam na jego twarz, dopiero teraz dostrzegając przekrwione i&nbsp;mocno podkrążone oczy. Nie spał tej nocy wiele, o&nbsp;ile w&nbsp;ogóle. Musiał obracać to wszystko w&nbsp;głowie, katować się&nbsp;spekulacjami na temat sprawcy, rozważać, czy mógł temu zapobiec.</p>

    <p class="tekst-glowny">Musiałam zrobić z&nbsp;tego użytek.</p>

    <p class="tekst-glowny">Wymagało to opowiedzenia wierutnych bzdur, zwyczajnych kłamstw, a&nbsp;potem sprawienia, by Bekker w&nbsp;nie uwierzył. Czułam się&nbsp;winna, miałam jednak przekonanie, że postępuję słusznie wobec historii.</p>

    <p class="tekst-glowny">Musiałam natychmiast dać Augustowi winnego. Musiałam uciąć wszelkie jego spekulacje, nie dać rozwinąć się&nbsp;podejrzeniom. Wiedziałam bowiem, że jeśli zacznie składać wszystkie elementy do kupy, to na mnie padnie wyraźny cień.</p>

    <p class="tekst-glowny">Co wówczas zrobiłby Bekker? Czy potraktowałby mnie tak, jak kogokolwiek innego? Odpłaciłby mi za odebranie życia ubóstwianemu przez niego Führerowi?</p>

    <p class="tekst-glowny">Oczywiście, że tak.</p>

    <p class="tekst-glowny">August, który stał teraz przede mną, nie byłby do tego zdolny. Ten jednak, którego widziałam w&nbsp;lesie, a&nbsp;potem pod kryjówką&nbsp;RFB, nie zawahałby się&nbsp;ani przez chwilę. Wymierzyłby sprawiedliwość bez względu na to, kogo musiałby zabić.</p>

    <p class="tekst-glowny">Miałam jednak sposób, by tego scenariusza uniknąć.</p>

    <p class="tekst-glowny">&ndash;&nbsp;Susanne była w&nbsp;areszcie &ndash; rzuciłam.</p>

    <p class="tekst-glowny">August uniósł brwi.</p>

    <p class="tekst-glowny">&ndash;&nbsp;Chciała zobaczyć się&nbsp;z&nbsp;Ulrichem Reiserem &ndash; dodałam.</p>

    <p class="tekst-glowny">&ndash;&nbsp;W&nbsp;jakim celu?</p>

    <p class="tekst-glowny">&ndash;&nbsp;Żeby pokazać mu, że przeżyła.</p>

    <p class="tekst-glowny">Zrobiłam pauzę, by mógł sam poczuć ciężar tej myśli. Uciekł wzrokiem, doskonale go świadomy.</p>

    <p class="tekst-glowny">&ndash;&nbsp;Chciała udowodnić&nbsp;mu, że jej nie zniszczył, nie złamał &ndash; podjęłam. &ndash; I&nbsp;że to ona wyszła cało z&nbsp;ich starcia, podczas gdy on zgnije w&nbsp;więzieniu.</p>

    <p class="tekst-glowny">August z&nbsp;wolna skinął głową.</p>

    <p class="tekst-glowny">&ndash;&nbsp;Jak… jak wytłumaczyła mu swój stan? &ndash; spytał.</p>

    <p class="tekst-glowny">Pytanie z&nbsp;pewnością nieustannie kołatało się&nbsp;w&nbsp;jego głowie, ale nie byłam na nie gotowa. Musiałam od niego uciec, przynajmniej na razie. Potem zastanowię&nbsp;się&nbsp;nad tym, jaką wersję&nbsp;mogłabym sprzedać Augustowi.</p>

    <p class="tekst-glowny">&ndash;&nbsp;Nie czuła się&nbsp;w&nbsp;obowiązku, żeby cokolwiek mu tłumaczyć &ndash; odparłam. &ndash; Jedyne, czego chciała, to poniżyć go, sprowadzić do roli śmiecia, jakim jest. Pokazać, że to ona wygrała.</p>

    <p class="tekst-glowny">&ndash;&nbsp;Rozumiem.</p>

    <p class="tekst-glowny">&ndash;&nbsp;I&nbsp;to zrobiła &ndash; dodałam. &ndash; Uwidoczniła mu, że jest górą, a&nbsp;on spędzi resztę życia z&nbsp;powybijanymi zębami, nie mogąc przeżuć&nbsp;choćby jednej czerstwej kromki.</p>

    <p class="tekst-glowny">&ndash;&nbsp;Mhm.</p>

    <p class="tekst-glowny">&ndash;&nbsp;Cała ta tyrada trwała dość długo, ale nie będę ci jej streszczać. Istotne jest to, że Reiser w&nbsp;końcu nie wytrzymał.</p>

    <p class="tekst-glowny">&ndash;&nbsp;W&nbsp;jakim sensie?</p>

    <p class="tekst-glowny">&ndash;&nbsp;Próbował się&nbsp;odgryźć, jakoś&nbsp;odzyskać inicjatywę &ndash; wyjaśniłam, oddalając się&nbsp;od Augusta. Przysiadłam na skraju jego biurka i&nbsp;skrzyżowałam ręce na piersi. &ndash; W&nbsp;pewnym momencie rzucił, że nigdy nie powinna czuć się bezpiecznie, bo skoro jego ręka jest w&nbsp;stanie sięgnąć Hitlera, ją też dosięgnie.</p>

    <p class="tekst-glowny">Oczy Bekkera zastygły w&nbsp;bezruchu.</p>

    <p class="tekst-glowny">&ndash;&nbsp;To było tuż po podaniu informacji o&nbsp;śmierci Führera do publicznej wiadomości &ndash; zauważyłam. &ndash; On nie miał prawa wtedy wiedzieć. Później być może również nie, bo o&nbsp;takich rzeczach nie informuje się&nbsp;osadzonych. Są odcięci od świata.</p>

    <p class="tekst-glowny">August nadal milczał.</p>

    <p class="tekst-glowny">&ndash;&nbsp;Słyszysz mnie?</p>

    <p class="tekst-glowny">&ndash;&nbsp;Słyszę.</p>

    <p class="tekst-glowny">&ndash;&nbsp;To on zorganizował ten zamach, to on odpowiada za zabójstwo Hitlera.</p>

    <p class="tekst-glowny">Bekker działał jak automat. Najpierw zaczął chodzić po pokoju, potem zapalił papierosa, usiadł&nbsp;za biurkiem, przesunął kilka kartek, wstał, znowu przeszedł wokół. W&nbsp;końcu zatrzymał się&nbsp;przede mną.</p>

    <p class="tekst-glowny">Nadal się&nbsp;nie odzywał.</p>

    <p class="tekst-glowny">&ndash;&nbsp;Możesz jakoś się&nbsp;do niego dostać? &ndash; spytałam.</p>

    <p class="tekst-glowny">Nabrał tchu, a&nbsp;potem poprawił&nbsp;mundur bezsilnym gestem.</p>

    <p class="tekst-glowny">&ndash;&nbsp;Musisz mieć jeszcze jakieś kontakty &ndash; dorzuciłam. &ndash; Ktoś w&nbsp;areszcie musi być przychylny naszej sprawie.</p>

    <p class="tekst-glowny">&ndash;&nbsp;Tak, właściwie tak…</p>

    <p class="tekst-glowny">&ndash;&nbsp;W&nbsp;takim razie możesz się&nbsp;tam dostać.</p>

    <p class="tekst-glowny">Nie musiałam mówić, w&nbsp;jakim celu. Nie musiałam także pytać, czy to zrobi.</p>

    <p class="tekst-glowny">Przez moment się&nbsp;namyślał, jakby naprędce układał plan. Potem położył mi ręce na kolanach, a&nbsp;ja poczułam, że wszystko będzie dobrze. Mimo że go okłamałam, mimo że chciałam go wykorzystać jako instrument mojego planu. Wszystko się ułoży, będzie dobrze, a&nbsp;ja jakoś odkupię te przewinienia.</p>

    <p class="tekst-glowny">&ndash;&nbsp;Jest kilka osób, które mogą nam pomóc &ndash; odezwał się August. &ndash; Jeśli się&nbsp;do nich odezwę, istnieje duża szansa na wejście nocą do aresztu.</p>

    <p class="tekst-glowny">Nie pozostało mi nic innego, jak skinąć głową.</p>

    <p class="tekst-glowny">&ndash;&nbsp;Ale chciałbym, żebyś mi towarzyszyła.</p>

    <p class="tekst-glowny">&ndash;&nbsp;Ja?</p>

    <p class="tekst-glowny">&ndash;&nbsp;Byś&nbsp;widziała, co mu zrobię.</p>

    <p class="tekst-glowny">&ndash;&nbsp;Ale…</p>

    <p class="tekst-glowny">&ndash;&nbsp;To nie będzie tylko kara za zabójstwo Führera &ndash; uciął. &ndash; To będzie kara za wszystko, czego się&nbsp;dopuścił. Także wobec ciebie i&nbsp;Susanne.</p>

    <p class="tekst-glowny">Przeszył mnie chłodny dreszcz, kiedy uświadomiłam sobie, że Bekker chce, bym ponownie zobaczyła jego prawdziwe oblicze, kryjące się&nbsp;pod powierzchownością zwyczajnego, opanowanego człowieka.</p>

    <p class="tekst-glowny">Rozumiałam powód. Nie musiał go werbalizować, on jednak zdecydował się&nbsp;to zrobić.</p>

    <p class="tekst-glowny">&ndash;&nbsp;Nie chcę przed tobą&nbsp;ukrywać, kim jestem &ndash; powiedział.</p>

    <p class="tekst-glowny">&ndash;&nbsp;August…</p>

    <p class="tekst-glowny">&ndash;&nbsp;Chcę, żebyś widziała mnie prawdziwego.</p>

    <p class="tekst-glowny">Położyłam rękę na jego policzku, przesunęłam nią&nbsp;po jednodniowym zaroście w&nbsp;stronę&nbsp;ucha.</p>

    <p class="tekst-glowny">&ndash;&nbsp;Nikt tobą&nbsp;nie steruje &ndash; odezwałam się. &ndash; Nikt nigdy nie może zmusić cię, żebyś robił rzeczy, których robić nie chcesz.</p>

    <p class="tekst-glowny">&ndash;&nbsp;Rzecz w&nbsp;tym, że chcę.</p>

    <p class="tekst-glowny">Ledwo to powiedział, odniosłam wrażenie, że ktoś&nbsp;uchylił okno i&nbsp;wpuścił mroźne poranne powietrze.</p>

    <p class="tekst-glowny">&ndash;&nbsp;Potrzebuję tego &ndash; dodał. &ndash; Czasem tak mocno jak ciebie.</p>

    <p class="tekst-glowny">&ndash;&nbsp;Każde pragnienie można kontrolować, poza tym…</p>

    <p class="tekst-glowny">&ndash;&nbsp;To nie działa w&nbsp;ten sposób &ndash; uciął. &ndash; Kiedy to się&nbsp;dzieje, ktoś inny przejmuje nade mną władzę.</p>

    <p class="tekst-glowny">Położyłam drugą dłoń na jego twarzy i&nbsp;poczekałam, aż jego oczy zogniskują się&nbsp;na moich.</p>

    <p class="tekst-glowny">&ndash;&nbsp;Nikt inny w&nbsp;tobie się&nbsp;nie chowa &ndash; powiedziałam. &ndash; Musisz tylko uświadomić sobie, że to ty masz całkowitą kontrolę.</p>

    <p class="tekst-glowny">Naraz poczułam jeszcze większe wyrzuty sumienia, jakbym właśnie namówiła alkoholika do tego, by kupił butelkę wódki i&nbsp;samodzielnie ją&nbsp;obalił.</p>

    <p class="tekst-glowny">Właśnie tym było wpuszczenie go do celi Ulricha Reisera.</p>

    <p class="tekst-glowny">Powtarzałam sobie, że nie mam wyjścia, że muszę do tego doprowadzić. Jeśli mój plan ocalenia świata miał wypalić, Reiser nie mógł przeżyć.</p>

    <p class="tekst-glowny">Nocą wpuszczono nas do aresztu, w&nbsp;którym siedział.</p>

    <p class="tekst-glowny">Uprzednio strażnicy otworzyli celę, a&nbsp;potem odeszli i&nbsp;zamknęli za sobą&nbsp;drzwi. Ryzykowałam, bo któryś z&nbsp;nich mógł przecież pełnić&nbsp;służbę wcześniej i&nbsp;spalić całą historyjkę o&nbsp;wizycie Soby.</p>

    <p class="tekst-glowny">August Bekker jednak ich o&nbsp;to nie pytał.</p>

    <p class="tekst-glowny">August Bekker ufał mi bezgranicznie.</p>

    <p class="tekst-glowny">Kiedy weszliśmy do środka, Ulrich Reiser spał, nieświadomy tego, co nadchodziło. Otworzywszy oczy, zrozumiał.</p>

    <p class="tekst-glowny">Nie miał czasu na reakcję. August wpadł do celi jak zwierzę, zatrzasnął za sobą&nbsp;kraty, a&nbsp;potem rzucił się&nbsp;z&nbsp;pięściami na Reisera.</p>

    <p class="tekst-glowny">Byłam w&nbsp;stanie patrzeć tylko przez moment.</p>

    <p class="tekst-glowny">Kiedy kawałki zakrwawionych zębów rozprysnęły się&nbsp;po posadzce, odwróciłam głowę. Usłyszałam wtedy zwierzęcy, opętańczy krzyk.</p>

    <p class="tekst-glowny">&ndash;&nbsp;Patrz! &ndash; ryknął Bekker.</p>

    <p class="tekst-glowny">Zmusiłam się do spojrzenia.</p>

    <p class="tekst-glowny">August bił to z&nbsp;jednej, to z&nbsp;drugiej strony, jakby okładał worek treningowy. Twarz Ulricha Reisera przestawała przypominać ludzkie oblicze. Była monstrualna, opuchnięta i&nbsp;zalana krwią.</p>

    <p class="tekst-glowny">Nie widział już&nbsp;na oczy, nie rejestrował do końca, co się&nbsp;z&nbsp;nim dzieje. Świadomość wróciła mu dopiero, kiedy August oparł jego nogę o&nbsp;ścianę, a&nbsp;potem z&nbsp;całej siły na nią skoczył, łamiąc kości w&nbsp;kilku miejscach.</p>

    <p class="tekst-glowny">Reiser wydał z&nbsp;siebie przeraźliwy jęk, jego pokryte czerwienią oczy szeroko się&nbsp;otworzyły. Właśnie wtedy Bekker postanowił&nbsp;wszystko zakończyć.</p>

    <p class="tekst-glowny">Umieścił twarz Ulricha Reisera między kratami. W&nbsp;momencie, gdy na nią spojrzałam, wziął&nbsp;rozbieg, a&nbsp;potem z&nbsp;całej siły kopnął w&nbsp;potylicę.</p>
  </section>
</div>


<div class="titlepage" id="calibre_link-53">
  <section type="chapter" role="doc-chapter">
    <h2 class="chapter"><a href="#calibre_link-114" class="calibre2">9</a></h2>

    <p class="tekst-glowny-1-akapit">Mawia się, że miłość wszystko wybaczy. Wszystko zaakceptuje i&nbsp;wszystko zracjonalizuje. Nie wiem, czy to prawda, nigdy nie miałam okazji się&nbsp;o&nbsp;tym przekonać. U&nbsp;mnie bowiem nie sama miłość działała &ndash; ramię&nbsp;w&nbsp;ramię&nbsp;z&nbsp;nią szła chęć ocalenia setek milionów ludzi.</p>

    <p class="tekst-glowny">Widok pękającej między kratami szczęki Ulricha Reisera długo do mnie wracał, do dziś wraca. Stanowi bolesne memento rzeczy, których się&nbsp;dopuściłam, by spróbować naprawić historię.</p>

    <p class="tekst-glowny">Zapewniam się, że wraz z&nbsp;Augustem wymierzyliśmy sprawiedliwość. Karę zarówno za to, co zrobił Reiser, jak i&nbsp;za to, czego miał dopiero się&nbsp;dopuścić. Wypłoszyliśmy z&nbsp;naszego świata jednego z&nbsp;najgorszych demonów, jakie go nawiedzały.</p>

    <p class="tekst-glowny">Tyle że one nigdy nie przyjmują ludzkiej postaci. Jeśli czegokolwiek się dowiedziałam dzięki moim podróżom, to właśnie tego. Demony są przechodnie, zawsze polują na nowego żywiciela.</p>

    <p class="tekst-glowny">Jeśli nie Hitler, to Reiser. Jeśli nie Reiser, to Röhm. Nie Röhm, to Stalin. Jak nie ten, to inny. Zawsze był ktoś, kto mógł je w&nbsp;sobie nosić.</p>

    <p class="tekst-glowny">Wtedy jednak wierzyłam, że nie musi tak być. I&nbsp;że gdy usunie się dwóch, trzeciego już nie będzie.</p>

    <p class="tekst-glowny">Mimo mojego optymizmu na tym poprzestać nie planowałam. Plan zakładał zrobienie wszystkiego, by wesprzeć&nbsp;Heinricha Brüninga, obecnego kanclerza, próbującego radzić sobie z&nbsp;rządem mniejszościowym &ndash; i&nbsp;przyszłego szefa partii Zentrum.</p>

    <p class="tekst-glowny">To właśnie w&nbsp;tym ugrupowaniu upatrywałam ratunku. Wychodziłam z&nbsp;założenia, że jeśli dostarczę&nbsp;Brüningowi odpowiednie narzędzia, zrobię dokładnie to, co planowała osiągnąć&nbsp;Hanka względem Himmlera.</p>

    <p class="tekst-glowny">Dam mu fory.</p>

    <p class="tekst-glowny">Będzie wiedział o&nbsp;istotnych wydarzeniach, zanim do nich dojdzie. Przygotuje odpowiednią&nbsp;strategię&nbsp;polityczną, opartą na tym, co zadziała. Pozna ruchy przeciwników, będzie wiedział, gdzie uderzyć, co powiedzieć, by zawczasu odebrać im głosy.</p>

    <p class="tekst-glowny">Miałam materiały, musiałam tylko znaleźć sposób na przekazanie ich Brüningowi.</p>

    <p class="tekst-glowny">Wydawał się&nbsp;idealnym kandydatem &ndash; mógł pochwalić się&nbsp;wykształceniem prawniczym, ekonomicznym, filologicznym, a&nbsp;także historycznym. Do tego doświadczeniem politycznym i&nbsp;wojskowym, dzięki któremu dostał Krzyż Żelazny.</p>

    <p class="tekst-glowny">W&nbsp;mojej linii czasu po objęciu władzy przez Hitlera wyemigrował do Stanów i&nbsp;został wykładowcą na Harvardzie.</p>

    <p class="tekst-glowny">Takiego człowieka potrzebowałam.</p>

    <p class="tekst-glowny">Jedyny problem stanowiło to, jak przekonać go, by postępował wedle moich wskazówek. Hanka z&nbsp;Himmlerem miała znacznie mniejszy problem. Ten facet był podatny na wszelkie metafizyczne brednie, zapewne wystarczyło, by wspomniała o&nbsp;retrogradacji Merkurego, i&nbsp;Himmler zamieniał się&nbsp;w&nbsp;słuch.</p>

    <p class="tekst-glowny">Ja jednak musiałam bardziej się&nbsp;wysilić.</p>

    <p class="tekst-glowny">Starałam się&nbsp;uzyskać pomoc Hanki, ta jednak coraz częściej popadała w&nbsp;stan całkowitego oderwania od rzeczywistości. Mówiła bez ładu i&nbsp;składu, relacjonując zdarzenia, o&nbsp;których istnieniu nie miałam pojęcia.</p>

    <p class="tekst-glowny">Analizowała, jak zapobiec lądowaniu Chin na Księżycu w&nbsp;1965 roku. Jak nie doprowadzić do konfliktu japońsko-rosyjskiego, który rozlał się na cały świat. Wreszcie jak zapobiec zamachowi na Lwa Trockiego, kiedy ten od kilku lat rządził ZSRR.</p>

    <p class="tekst-glowny">Starałam się&nbsp;wyłapywać przydatne informacje, szybko jednak przekonałam się, że to bezcelowe. Musiałam czekać. Kiedy siostra miewała momenty świadomości, sama wychodziła z&nbsp;sypialni, szukała mnie, chciała przekazać mi to, co najistotniejsze.</p>

    <p class="tekst-glowny">W&nbsp;jednej z&nbsp;takich chwil, późną nocą, zbudziła mnie. Miała spojrzenie człowieka, który się&nbsp;topi i&nbsp;nagle dostrzega ostatnią deskę ratunku.</p>

    <p class="tekst-glowny">&ndash;&nbsp;Gdzie jestem? &ndash; zapytała.</p>

    <p class="tekst-glowny">&ndash;&nbsp;W&nbsp;Oppeln, przy Nikolai Strasse.</p>

    <p class="tekst-glowny">Zawsze zaczynało się&nbsp;tak samo. Trwało to czasem pięć minut, czasem dziesięć. Innym razem Hanka wracała tylko na kilkadziesiąt sekund, potem znów gubiła się&nbsp;w&nbsp;szaleństwie.</p>

    <p class="tekst-glowny">&ndash;&nbsp;Co próbujesz zrobić? &ndash; zapytała.</p>

    <p class="tekst-glowny">Wiedziała, że nie mamy wiele czasu. Ja także.</p>

    <p class="tekst-glowny">&ndash;&nbsp;Zapewnić władzę&nbsp;partii Zentrum &ndash; odparłam.</p>

    <p class="tekst-glowny">&ndash;&nbsp;Nie, powinnaś dogadać się&nbsp;z&nbsp;Himmlerem i&nbsp;posterować nim, żeby…</p>

    <p class="tekst-glowny">&ndash;&nbsp;Wersja z&nbsp;NSDAP upadła.</p>

    <p class="tekst-glowny">&ndash;&nbsp;Boże, w&nbsp;takim razie Reiser…</p>

    <p class="tekst-glowny">&ndash;&nbsp;Jego też usunęłam.</p>

    <p class="tekst-glowny">Siostra spojrzała na mnie z&nbsp;niepokojem, uświadamiając sobie, jak wiele przegapiła. I&nbsp;jak wiele musiałam przejść, by umieścić zdarzenia w&nbsp;tej konkretnej układance.</p>

    <p class="tekst-glowny">&ndash;&nbsp;Stanie się&nbsp;męczennikiem.</p>

    <p class="tekst-glowny">&ndash;&nbsp;Nie &ndash; odparłam. &ndash; Pozbawiłam siły zarówno NSDAP, jak i&nbsp;RFB.</p>

    <p class="tekst-glowny">&ndash;&nbsp;Nieźle.</p>

    <p class="tekst-glowny">Nie dopytywała, nie upewniała się, a&nbsp;ja byłam jej za to wdzięczna.</p>

    <p class="tekst-glowny">&ndash;&nbsp;Dzięki &ndash; powiedziałam po prostu.</p>

    <p class="tekst-glowny">Uśmiechnęłyśmy się&nbsp;blado, jakby resztkami sił. Potem Hanka na krótko się&nbsp;zamyśliła.</p>

    <p class="tekst-glowny">&ndash;&nbsp;Może się&nbsp;udać z&nbsp;Zentrumspartei &ndash; przyznała.</p>

    <p class="tekst-glowny">&ndash;&nbsp;Wiem.</p>

    <p class="tekst-glowny">&ndash;&nbsp;Kogo chcesz jako pośrednika?</p>

    <p class="tekst-glowny">&ndash;&nbsp;Pośrednika?</p>

    <p class="tekst-glowny">&ndash;&nbsp;Osobę, która przekaże reszcie wiedzę.</p>

    <p class="tekst-glowny">Siostra kilkakrotnie zamrugała, a&nbsp;ja zrozumiałam, że musimy się&nbsp;pospieszyć. Żadnych oczywistości, żadnych niedomówień, żadnych objazdów. Prosto do celu. Ze świadomością, że rozmówczyni wie więcej, niż&nbsp;mi się&nbsp;wydaje.</p>

    <p class="tekst-glowny">&ndash;&nbsp;Heinrich Brüning &ndash; powiedziałam.</p>

    <p class="tekst-glowny">&ndash;&nbsp;Nie wiem, czy to dobry wybór.</p>

    <p class="tekst-glowny">&ndash;&nbsp;Dlaczego?</p>

    <p class="tekst-glowny">&ndash;&nbsp;Zgłaszał obiekcje co do Polski.</p>

    <p class="tekst-glowny">&ndash;&nbsp;Jak każdy Niemiec wówczas.</p>

    <p class="tekst-glowny">&ndash;&nbsp;Twierdził, że chcieliśmy ich zaatakować &ndash; zauważyła.</p>

    <p class="tekst-glowny">Wiedziałam o&nbsp;tym, ale uznałam to za zwykłe polityczne gdakanie.</p>

    <p class="tekst-glowny">&ndash;&nbsp;Mówił też wiele innych rzeczy &ndash; odparłam. &ndash; I&nbsp;nie tylko mówił. Źródła dyplomatyczne II RP potwierdzały, że chciał dążyć do porozumienia i&nbsp;unormowania stosunków z&nbsp;Polską.</p>

    <p class="tekst-glowny">&ndash;&nbsp;Który mamy rok?</p>

    <p class="tekst-glowny">&ndash;&nbsp;Tysiąc dziewięćset trzydziesty pierwszy.</p>

    <p class="tekst-glowny">&ndash;&nbsp;W&nbsp;takim razie lepszy byłby Ludwig Kaas &ndash; rzuciła szybko Hanka. &ndash; To przewodniczący Zentrum, przynajmniej jeszcze przez dwa lata. Jest katolickim duchownym.</p>

    <p class="tekst-glowny">&ndash;&nbsp;Ale…</p>

    <p class="tekst-glowny">&ndash;&nbsp;Może być&nbsp;pośrednikiem, ma też obecnie najwięcej do powiedzenia w&nbsp;partii. Chciał nawet zrezygnować, oddać władzę Brüningowi, ale mu nie pozwolili.</p>

    <p class="tekst-glowny">Milczałam, niepewna, czy w&nbsp;to iść. Hanka miała znacznie lepsze rozeznanie niż&nbsp;ja, choćby z&nbsp;tego względu, że znała ileś wersji historii.</p>

    <p class="tekst-glowny">&ndash;&nbsp;Możesz mu to sprzedać &ndash; dodała pospiesznie.</p>

    <p class="tekst-glowny">&ndash;&nbsp;Jak?</p>

    <p class="tekst-glowny">&ndash;&nbsp;Na podobnym gruncie jak Himmlerowi, tylko dopasowanym do odbiorcy.</p>

    <p class="tekst-glowny">&ndash;&nbsp;Znaczy co? Mam udawać głos od Boga?</p>

    <p class="tekst-glowny">&ndash;&nbsp;Nie tak bezpośrednio &ndash; odparła i&nbsp;znów zmusiła się&nbsp;do uśmiechu. &ndash; Ale nawet jeśli czegoś&nbsp;nie dopowiesz, taki człowiek sam uzupełni sobie braki spoiwem, które zna. Nie wiem, czy Brüning je w&nbsp;sobie odnajdzie. Ale rzymskokatolicki ksiądz? Na pewno.</p>

    <p class="tekst-glowny">&ndash;&nbsp;W&nbsp;porządku, tylko że…</p>

    <p class="tekst-glowny">&ndash;&nbsp;Mam to, czego potrzebujesz &ndash; wpadła mi w&nbsp;słowo Hanka.</p>

    <p class="tekst-glowny">&ndash;&nbsp;Co takiego?</p>

    <p class="tekst-glowny">&ndash;&nbsp;Przygotowałam wszystko. Pod Himmlera, ale to nie problem.</p>

    <p class="tekst-glowny">&ndash;&nbsp;Mówiąc wszystko, masz na myśli…</p>

    <p class="tekst-glowny">&ndash;&nbsp;Szczegółowy opis przeszłości &ndash; podkreśliła. &ndash; Czy też, z&nbsp;punktu widzenia tutejszych, przyszłości.</p>

    <p class="tekst-glowny">Wątpiłam, by znajdowały się&nbsp;tam wyniki zawodów sportowych z&nbsp;moich spalonych omnibusów, ale zakładałam, że każda inna istotna informacja została przez moją siostrę zawarta.</p>

    <p class="tekst-glowny">&ndash;&nbsp;Zebrałam to, co potrzebne, żeby zyskać władzę, utrzymać ją, porwać tłumy, zapewnić sobie poparcie najbardziej aktywnych wyborczo grup społecznych, zawodowych i…</p>

    <p class="tekst-glowny">&ndash;&nbsp;Rozumiem &ndash; ucięłam, nie chcąc tracić czasu. &ndash; Gdzie to jest?</p>

    <p class="tekst-glowny">Hanka zmrużyła oczy, jakby nie mogła sobie przypomnieć.</p>

    <p class="tekst-glowny">Nie, nie teraz, poprosiłam ją&nbsp;w&nbsp;duchu. Jeszcze moment.</p>

    <p class="tekst-glowny">&ndash;&nbsp;Zgromadziłam to wszystko…</p>

    <p class="tekst-glowny">&ndash;&nbsp;Tak, wiem. Ale gdzie to umieściłaś?</p>

    <p class="tekst-glowny">&ndash;&nbsp;Przekazałam w&nbsp;dobre ręce.</p>

    <p class="tekst-glowny">&ndash;&nbsp;Czyje?</p>

    <p class="tekst-glowny">Zaczęła chodzić nerwowo po pokoju, a&nbsp;ja wodziłam za nią&nbsp;wzrokiem. Im dłużej milczała, im dłużej się&nbsp;zastanawiała, tym szybciej moja nadzieja gasła.</p>

    <p class="tekst-glowny">Nie mogłam liczyć na to, że przy kolejnym przebłysku świadomości będzie wiedziała, na czym skończyłyśmy. Prawdopodobnie w&nbsp;ogóle nie będzie pamiętała tej rozmowy.</p>

    <p class="tekst-glowny">&ndash;&nbsp;Hanka &ndash; rzuciłam. &ndash; Komu dałaś te materiały?</p>

    <p class="tekst-glowny">Zatrzymała się&nbsp;przy oknie i&nbsp;zastygła w&nbsp;bezruchu.</p>

    <p class="tekst-glowny">&ndash;&nbsp;Słyszysz mnie?</p>

    <p class="tekst-glowny">&ndash;&nbsp;Słyszę, ale…</p>

    <p class="tekst-glowny">&ndash;&nbsp;Kto ma to wszystko, co zebrałaś?</p>

    <p class="tekst-glowny">&ndash;&nbsp;Zebrałam, zebrałam…</p>

    <p class="tekst-glowny">&ndash;&nbsp;Tak.</p>

    <p class="tekst-glowny">&ndash;&nbsp;Tam jest to, co potrzeba, Aga.</p>

    <p class="tekst-glowny">&ndash;&nbsp;Wiem, ale…</p>

    <p class="tekst-glowny">&ndash;&nbsp;Himmler miał to dostać.</p>

    <p class="tekst-glowny">&ndash;&nbsp;Dostał?</p>

    <p class="tekst-glowny">&ndash;&nbsp;Nie, jeszcze nie, nie teraz, jest za wcześnie… było za wcześnie…</p>

    <p class="tekst-glowny">Kiedy się do mnie obróciła, zobaczyłam w&nbsp;jej oczach przebłysk zrozumienia. Na powrót poczułam nadzieję.</p>

    <p class="tekst-glowny">Potrzebowałyśmy przecież tylko chwili.</p>

    <p class="tekst-glowny">Hanka potrząsnęła głową.</p>

    <p class="tekst-glowny">&ndash;&nbsp;Byłam teraz przez trzy miesiące poza radarem &ndash; podjęła. &ndash; Zaszyłam się&nbsp;z&nbsp;dala od wszystkich, od wszystkiego. Nie stać mnie już na utratę jakichkolwiek wspomnień.</p>

    <p class="tekst-glowny">Chciałam jej przerwać, ponaglić ją. W&nbsp;porę jednak uznałam, że muszę pozwolić jej mówić, wejść&nbsp;na odpowiednie tory i&nbsp;odnaleźć się&nbsp;na drodze, którą&nbsp;obrały jej myśli. I&nbsp;liczyć na to, że zdąży dojść do sedna.</p>

    <p class="tekst-glowny">&ndash;&nbsp;Musiałam też zaplanować przekazanie tych materiałów Himmlerowi &ndash; dorzuciła. &ndash; Ale nie teraz. Nie teraz. Wiesz dlaczego?</p>

    <p class="tekst-glowny">&ndash;&nbsp;Nie.</p>

    <p class="tekst-glowny">&ndash;&nbsp;Nie teraz, za jakiś czas. Rozumiesz, prawda?</p>

    <p class="tekst-glowny">&ndash;&nbsp;Hanka, nie rozumiem.</p>

    <p class="tekst-glowny">Znów wykonała szybki ruch głową, jakby chciała strząsnąć wodę z&nbsp;włosów tuż po oberwaniu chmury. Jęknęła przy tym, jakby coś ją zabolało.</p>

    <p class="tekst-glowny">&ndash;&nbsp;On musi to dostać już po tym, jak przejdę do naszego czasu &ndash; podjęła. &ndash; Chodzi o&nbsp;to, że…</p>

    <p class="tekst-glowny">Naraz zrozumiałam.</p>

    <p class="tekst-glowny">&ndash;&nbsp;Żebyś mogła w&nbsp;razie czego wrócić &ndash; dopowiedziałam. &ndash; Jeśli Himmler dostanie materiały, dajmy na to, tydzień po twoim przejściu, to w&nbsp;razie czego będziesz mogła przenieść się z&nbsp;powrotem przed ten moment. Powstrzymać&nbsp;przekazanie mu wszystkiego.</p>

    <p class="tekst-glowny">&ndash;&nbsp;Tak! Właśnie tak. Ale chodzi o&nbsp;dwa tygodnie, dwa tygodnie…</p>

    <p class="tekst-glowny">Był to sensowny, dobrze przemyślany plan. A&nbsp;co za tym szło, musiała mieć sposób na to, by w&nbsp;razie czego szybko porozumieć się&nbsp;z&nbsp;osobą, która miała przekazać Himmlerowi materiały.</p>

    <p class="tekst-glowny">&ndash;&nbsp;Ile jeszcze mamy czasu? &ndash; zapytałam.</p>

    <p class="tekst-glowny">&ndash;&nbsp;Nie jestem pewna…</p>

    <p class="tekst-glowny">&ndash;&nbsp;Hanka.</p>

    <p class="tekst-glowny">&ndash;&nbsp;Nie wiem, nie wiem…</p>

    <p class="tekst-glowny">&ndash;&nbsp;W&nbsp;porządku &ndash; przerwałam jej. &ndash; Powiedz mi, kto to ma. Komu to dałaś?</p>

    <p class="tekst-glowny">Znów mrużyła oczy, znów wodziła wzrokiem po pomieszczeniu, zagubiona i&nbsp;niepewna, gdzie i&nbsp;kiedy się&nbsp;znajduje. Złapałam ją&nbsp;za ramiona, jakoś starałam się&nbsp;zakotwiczyć ją&nbsp;tu i&nbsp;teraz.</p>

    <p class="tekst-glowny">Nie udało mi się.</p>

    <p class="tekst-glowny">Zdążyła jednak wypowiedzieć jedno, kluczowe słowo.</p>

    <p class="tekst-glowny">&ndash;&nbsp;Leo.</p>
  </section>
</div>


<div class="titlepage" id="calibre_link-54">
  <section type="chapter" role="doc-chapter">
    <h2 class="chapter"><a href="#calibre_link-115" class="calibre2">10</a></h2>

    <p class="tekst-glowny-1-akapit">Zaprowadziłam ją do Leona jeszcze tego samego dnia. Od dawna rozważałam, czy to zrobić, względnie czy jego przemycić do mieszkania przy Nikolai Strasse. Długo zwlekałam, wychodząc z&nbsp;założenia, że obydwa rozwiązania nastręczą więcej problemów, niż&nbsp;ich rozwiążą.</p>

    <p class="tekst-glowny">Haratyk był ewidentnie zakochany w&nbsp;mojej siostrze. Zobaczenie jej w&nbsp;tym stanie mogło przysporzyć mu wyłącznie cierpienia. Dla niej zaś&nbsp;skończyłoby się to jedynie jeszcze większą dezorientacją.</p>

    <p class="tekst-glowny">Teraz jednak sytuacja się&nbsp;zmieniła.</p>

    <p class="tekst-glowny">Potrzebowałam Hanki przy rozmowie z&nbsp;Haratykiem, by uwierzył w&nbsp;zmianę&nbsp;ustalonego przez nią wcześniej planu. Weszłyśmy więc do zakładu kuśnierskiego, do którego nie tak dawno trafiłam z&nbsp;Zuzą, szukając odpowiedzi. Wówczas nie miałam pojęcia, że moja siostra mnie tam skierowała. Teraz rozumiałam to doskonale.</p>

    <p class="tekst-glowny">Helmut Ellguth rozpromienił się na nasz widok, kiedy jednak spostrzegł, że z&nbsp;Hanką nie jest najlepiej, przygasł. Zaprowadził nas na zaplecze, potem mruknął&nbsp;tylko, że mu przykro, i&nbsp;zostawił nas same z&nbsp;Leonem.</p>

    <p class="tekst-glowny">Z&nbsp;Leonem, który niemal się na nią rzucił. Który dał&nbsp;się porwać szczęściu. Który nie potrafił&nbsp;zrozumieć, dlaczego Hanka się&nbsp;od niego oddala.</p>

    <p class="tekst-glowny">Wraz z&nbsp;moimi kolejnymi słowami jego radość stopniowo przechodziła w&nbsp;rozpacz. Nakreśliłam mu przypadłość, która trawi umysł mojej siostry, pomijając oczywiście to, z&nbsp;czego wynika. Minęło trochę czasu, nim Haratyk w&nbsp;końcu pogodził się&nbsp;z&nbsp;tym, co widział. A&nbsp;może tylko stwarzał takie wrażenie.</p>

    <p class="tekst-glowny">Siedzieliśmy w&nbsp;niewielkim pokoju na poddaszu, on pogrążony w&nbsp;żałobie i&nbsp;niedowierzaniu, Hanka zagubiona w&nbsp;obcym miejscu, ja niepewna, ile okrutnych posunięć zdołam jeszcze przed sobą&nbsp;usprawiedliwić.</p>

    <p class="tekst-glowny">&ndash;&nbsp;Jak wiele ci powiedziała? &ndash; zapytałam wprost.</p>

    <p class="tekst-glowny">Leo rzucił mi krótkie spojrzenie, potem wbił&nbsp;wzrok w&nbsp;podłogę. Siedział na starej kanapie obok Hanki i&nbsp;obejmował ją, jakby dzięki temu mógł cokolwiek zmienić. Nie protestowała, zdawała się&nbsp;w&nbsp;ogóle tego nieświadoma.</p>

    <p class="tekst-glowny">&ndash;&nbsp;Mów &ndash; ponagliłam.</p>

    <p class="tekst-glowny">&ndash;&nbsp;Ale…</p>

    <p class="tekst-glowny">&ndash;&nbsp;Co oprócz materiałów dla Himmlera przede mną zataiłeś?</p>

    <p class="tekst-glowny">Wydawał się skołowany, choć&nbsp;wszystko powinno być dla niego jasne. W&nbsp;poszukiwaniu pomocy spojrzał na moją&nbsp;siostrę, ona jednak wciąż nie odnotowywała nawet jego obecności.</p>

    <p class="tekst-glowny">&ndash;&nbsp;Jesteś&nbsp;mi winny wyjaśnienie, Leo.</p>

    <p class="tekst-glowny">&ndash;&nbsp;Obiecałem Hani, że…</p>

    <p class="tekst-glowny">&ndash;&nbsp;Sama mi powiedziała o&nbsp;materiałach, które miałeś przesłać do NSDAP &ndash; ucięłam. &ndash; Niech ci to da do myślenia.</p>

    <p class="tekst-glowny">W&nbsp;końcu pokiwał głową.</p>

    <p class="tekst-glowny">&ndash;&nbsp;Prosiła, żebym przysiągł, że nikt nigdy się&nbsp;o&nbsp;tym nie dowie &ndash; podjął. &ndash; Przekazała mi teczkę, a&nbsp;potem kazała zawieźć ją do biura Heinricha Himmlera w&nbsp;Monachium. I&nbsp;oddać do rąk własnych.</p>

    <p class="tekst-glowny">&ndash;&nbsp;Kiedy miałeś ją&nbsp;dostarczyć?</p>

    <p class="tekst-glowny">&ndash;&nbsp;Za parę tygodni.</p>

    <p class="tekst-glowny">&ndash;&nbsp;I&nbsp;gdzie ona teraz jest?</p>

    <p class="tekst-glowny">Sądziłam, że wskaże mi jakieś biurko lub szafkę, on tymczasem nadal patrzył w&nbsp;podłogę. Teraz zrozumiałam dlaczego.</p>

    <p class="tekst-glowny">Odsuwając stół, dostrzegłam pod nim niewielki prostokąt wycięty w&nbsp;desce. Bez trudu otworzyłam schowek i&nbsp;wyjęłam materiały, które mogły zmienić&nbsp;bieg niemieckiej polityki, a&nbsp;zatem także świata.</p>

    <p class="tekst-glowny">&ndash;&nbsp;Przeglądałeś to?</p>

    <p class="tekst-glowny">&ndash;&nbsp;Nie.</p>

    <p class="tekst-glowny">&ndash;&nbsp;Nie ciekawiło cię, co jest w&nbsp;środku?</p>

    <p class="tekst-glowny">&ndash;&nbsp;Obiecałem, że tego nie zrobię &ndash; odparł, po czym wskazał palcem drugą stronę&nbsp;teczki. &ndash; Poza tym jest tam pieczęć.</p>

    <p class="tekst-glowny">Obróciłam folder i&nbsp;przekonałam się, że moja siostra rzeczywiście opatrzyła go woskowym zamknięciem. Symbol, który w&nbsp;nim odcisnęła, był&nbsp;nazistowskim orłem. Cóż, trzeba będzie to usunąć, zanim przekażę&nbsp;dokumenty komuś z&nbsp;partii Zentrum.</p>

    <p class="tekst-glowny">&ndash;&nbsp;Ufałem jej bezgranicznie &ndash; dodał Haratyk. &ndash; Nadal ufam.</p>

    <p class="tekst-glowny">Przemknęła mi przez głowę gorzka myśl, że teraz nie ma już komu, bo Hanka nie może ufać nawet samej sobie.</p>

    <p class="tekst-glowny">&ndash;&nbsp;Co z&nbsp;nią&nbsp;będzie? &ndash; zapytał Leon.</p>

    <p class="tekst-glowny">&ndash;&nbsp;Nie wiem.</p>

    <p class="tekst-glowny">&ndash;&nbsp;Zabierzesz ją tam, skąd przybyłyście?</p>

    <p class="tekst-glowny">Wyciągnęłam paczkę Ernte 23, ale zamiast zapalić, zmierzyłam Haratyka wzrokiem.</p>

    <p class="tekst-glowny">&ndash;&nbsp;Co o&nbsp;tym wiesz?</p>

    <p class="tekst-glowny">&ndash;&nbsp;Nic. To znaczy nic na pewno.</p>

    <p class="tekst-glowny">&ndash;&nbsp;Nie mówiła ci, skąd przyjechała?</p>

    <p class="tekst-glowny">&ndash;&nbsp;Nie.</p>

    <p class="tekst-glowny">&ndash;&nbsp;A&nbsp;mimo to właśnie zapytałeś, jakbyś&nbsp;wiedział.</p>

    <p class="tekst-glowny">&ndash;&nbsp;Nie wiem &ndash; odparł twardo. &ndash; Ale domyślam się pewnych rzeczy.</p>

    <p class="tekst-glowny">&ndash;&nbsp;Jakich?</p>

    <p class="tekst-glowny">&ndash;&nbsp;Że nie jesteście stąd.</p>

    <p class="tekst-glowny">Było w&nbsp;jego tonie coś, co kazało sądzić, że nie ma na myśli innego miasta czy kraju. Być może nie powinnam się&nbsp;dziwić, w&nbsp;końcu spędził z&nbsp;moją siostrą sporo czasu. Słyszał dziwne sformułowania, może widział dziwne rzeczy. Z&nbsp;pewnością&nbsp;pojmował, że Hanka nie należy do tego miejsca.</p>

    <p class="tekst-glowny">&ndash;&nbsp;Więc? &ndash; ponaglił mnie. &ndash; Zabierzesz ją&nbsp;do domu?</p>

    <p class="tekst-glowny">&ndash;&nbsp;Tak. Muszę&nbsp;tylko przedtem coś&nbsp;zrobić.</p>

    <p class="tekst-glowny">&ndash;&nbsp;Co takiego?</p>

    <p class="tekst-glowny">&ndash;&nbsp;To już&nbsp;moja sprawa.</p>

    <p class="tekst-glowny">Spojrzał na Hankę i&nbsp;przyciągnął ją bliżej siebie. Przez ułamek sekundy wydawało się, że rozpoznała znajome ciało i&nbsp;się&nbsp;w&nbsp;nie wtuli. Zaraz potem jednak na powrót zastygła.</p>

    <p class="tekst-glowny">Leo potrzebował chwili, by się&nbsp;z&nbsp;tym pogodzić.</p>

    <p class="tekst-glowny">&ndash;&nbsp;Mogę&nbsp;ci pomóc &ndash; zadeklarował.</p>

    <p class="tekst-glowny">&ndash;&nbsp;Nie ma potrzeby.</p>

    <p class="tekst-glowny">&ndash;&nbsp;Cokolwiek planujecie, planujesz, przyda ci się…</p>

    <p class="tekst-glowny">&ndash;&nbsp;Nie trzeba &ndash; powtórzyłam, a&nbsp;potem się&nbsp;podniosłam.</p>

    <p class="tekst-glowny">Ogarnęło go przerażenie, jakby moje wyjście miało wiązać się&nbsp;z&nbsp;ostatecznym pożegnaniem się&nbsp;z&nbsp;Hanką. Zaczęłam zastanawiać się, czy nie mógłby mi z&nbsp;nią pomóc. Właściwie mogłabym ją z&nbsp;nim zostawić na tych kilka dni, podczas których ja załatwię wszystko, co trzeba.</p>

    <p class="tekst-glowny">Gotów był oddać za nią życie, widziałam to w&nbsp;każdym jego geście. Zakładałam, że nie może to być całkowicie jednostronne. Byłam winna siostrze choćby to, by dać jej kilka ostatnich chwil z&nbsp;tym mężczyzną.</p>

    <p class="tekst-glowny">Zanim zdążyłam to zaproponować, sam poprosił, bym pozwoliła im spędzić nieco czasu razem. Zapewnił, że się&nbsp;nią zaopiekuje, choć na dobrą sprawę nie musiał&nbsp;składać żadnych tego typu deklaracji.</p>

    <p class="tekst-glowny">Wróciłam do mieszkania <span class="wyroznienie">Frau</span> Pollhüber i&nbsp;pokazałam Zuzie materiały, które zgromadziła moja siostra.</p>

    <p class="tekst-glowny">Soba skwitowała to wymownie uniesionymi brwiami.</p>

    <p class="tekst-glowny">&ndash;&nbsp;Lepsze niż omnibusy &ndash; dodała. &ndash; Wygląda, że jest tu całe kalendarium polityczne Niemiec.</p>

    <p class="tekst-glowny">&ndash;&nbsp;Nie tylko. Opisała wszystkie wydarzenia, trendy wyborcze, nastroje społeczne…</p>

    <p class="tekst-glowny">&ndash;&nbsp;Czyli dostarczyła kompleksową instrukcję objęcia władzy.</p>

    <p class="tekst-glowny">&ndash;&nbsp;W&nbsp;dodatku napisaną dość jasno &ndash; potwierdziłam.</p>

    <p class="tekst-glowny">&ndash;&nbsp;Pytanie, czy ktokolwiek w&nbsp;to uwierzy.</p>

    <p class="tekst-glowny">&ndash;&nbsp;Hanka twierdzi, że Himmler by to łyknął.</p>

    <p class="tekst-glowny">&ndash;&nbsp;On tak, był pojebem szukającym Świętego Graala i&nbsp;innych takich &ndash; mruknęła. &ndash; Ale czy ktoś z&nbsp;partii Zentrum w&nbsp;to uwierzy, nie wiem.</p>

    <p class="tekst-glowny">&ndash;&nbsp;Ludwig Kaas.</p>

    <p class="tekst-glowny">&ndash;&nbsp;Co za jeden?</p>

    <p class="tekst-glowny">&ndash;&nbsp;Obecny przewodniczący partii, a&nbsp;przy okazji ksiądz rzymskokatolicki.</p>

    <p class="tekst-glowny">Zuza obrzuciła mnie powątpiewającym spojrzeniem, nim zorientowała się, że mówię poważnie.</p>

    <p class="tekst-glowny">&ndash;&nbsp;Najwyraźniej obecnie obowiązują&nbsp;trochę&nbsp;inne standardy rozdziału państwa od Kościoła &ndash; powiedziałam.</p>

    <p class="tekst-glowny">&ndash;&nbsp;Najwyraźniej.</p>

    <p class="tekst-glowny">Na moment obydwie zamilkłyśmy, patrząc na folder, który mógł ukształtować losy świata.</p>

    <p class="tekst-glowny">&ndash;&nbsp;Więc co? &ndash; odezwała się&nbsp;w&nbsp;końcu Soba. &ndash; Zamierzasz udawać&nbsp;anioła, który mu to przyniósł?</p>

    <p class="tekst-glowny">&ndash;&nbsp;Nie. Planuję wysłać do niego na adres parafii, anonimowo.</p>

    <p class="tekst-glowny">&ndash;&nbsp;Zwariowałaś.</p>

    <p class="tekst-glowny">&ndash;&nbsp;Może &ndash; przyznałam. &ndash; Ale wydaje mi się, że to jedyna możliwość, żeby sam dopowiedział sobie całą resztę.</p>

    <p class="tekst-glowny">&ndash;&nbsp;A&nbsp;jeśli to oleje? Potraktuje jako rojenia jakiegoś szaleńca?</p>

    <p class="tekst-glowny">&ndash;&nbsp;To będziemy miały problem.</p>

    <p class="tekst-glowny">&ndash;&nbsp;Aga…</p>

    <p class="tekst-glowny">&ndash;&nbsp;Ryzyko jest duże, ale warte podjęcia &ndash; ucięłam. &ndash; Jeśli Kaas dostanie tę teczkę od kogokolwiek, będą pytania, podejrzenia, długie weryfikacje i&nbsp;tak dalej.</p>

    <p class="tekst-glowny">&ndash;&nbsp;A&nbsp;jeśli znajdzie ją na swoim biurku, to co? Wydaje ci się, że po prostu to zaakceptuje?</p>

    <p class="tekst-glowny">&ndash;&nbsp;Początkowo nie &ndash; powiedziałam i&nbsp;ciężko westchnęłam. &ndash; Ale potem zacznie się&nbsp;orientować, że wydarzenia na świecie zgadzają się z&nbsp;tym, co zawarto w&nbsp;tych materiałach.</p>

    <p class="tekst-glowny">Kontynuowałyśmy tę rozmowę&nbsp;stanowczo zbyt długo, by wynikło z&nbsp;niej coś nowego. Każdy wariant wiązał się z&nbsp;ryzykiem. Liczba zmiennych nie pozwalała przewidzieć wyniku równania, zdarzyć mogło się&nbsp;wszystko.</p>

    <p class="tekst-glowny">Rozważałam inne scenariusze. Przekazywanie Kaasowi materiałów kawałek po kawałku. Ujawnienie się. Oględne udowodnienie, że nie jestem z&nbsp;tego świata. Nawet zabranie go do przyszłości, by mógł na własne oczy przekonać się, że to prawda.</p>

    <p class="tekst-glowny">Koniec końców pozostałam przy oryginalnym pomyśle.</p>

    <p class="tekst-glowny">Opatrzyłam teczkę nową pieczęcią, odcisnęłam na niej symbol dwóch skrzyżowanych kluczy, licząc na to, że Ludwig Kaas skojarzy go z&nbsp;herbem Watykanu. Miałam, oczywiście, mnóstwo wątpliwości &ndash; i&nbsp;zanim wysłałam materiały, przepisałam je na maszynie w&nbsp;kryjówce Haratyka.</p>

    <p class="tekst-glowny">Nie spoglądał nawet na treść, nadal respektował to, o&nbsp;co poprosiła go Hanka. Był jej oddany całkowicie.</p>

    <p class="tekst-glowny">Obserwując ich, zastanawiałam się nad przyszłością.</p>

    <p class="tekst-glowny">Nad tym, co dla mnie oznacza.</p>

    <p class="tekst-glowny">Gdzie ją spędzę.</p>

    <p class="tekst-glowny">I&nbsp;z&nbsp;kim.</p>
  </section>
</div>


<div class="titlepage" id="calibre_link-55">
  <section type="chapter" role="doc-chapter">
    <h2 class="chapter"><a href="#calibre_link-116" class="calibre2">11</a></h2>

    <p class="tekst-glowny-1-akapit">Nie mogłam wykorzystać w&nbsp;pełni czasu z&nbsp;Augustem. Wciąż trwało ogólne wzmożenie, członkowie NSDAP przygotowywali się&nbsp;do starcia z&nbsp;komunistami, zbroili się, starali się&nbsp;rekrutować nowych członków i&nbsp;zapewnić sobie poparcie polityczne.</p>

    <p class="tekst-glowny">Kreisleiter Bekker organizował wszystko na podlegających mu terenach, jeździł więc po rejencji, cały czas zajęty, cały czas pochłonięty jak nie tym, to czymś innym.</p>

    <p class="tekst-glowny">Momentów, w&nbsp;których mogliśmy skupić się&nbsp;na sobie, było niewiele. Kiedy jednak przychodziły, wszystko wokół nas nikło, a&nbsp;my kompletnie gubiliśmy się w&nbsp;naszym skrawku rzeczywistości.</p>

    <p class="tekst-glowny">August tymczasowo mieszkał w&nbsp;siedzibie NSDAP przy Fischer Strasse, byliśmy praktycznie sąsiadami. Miał zamiar niebawem wynająć jakieś mieszkanie, ale przy tym, co się&nbsp;działo, brakowało czasu.</p>

    <p class="tekst-glowny">Na wszystko jednak przyjdzie pora, powtarzał, patrząc mi głęboko w&nbsp;oczy. Pewnego wieczoru, gdy siedzieliśmy w&nbsp;Eiskeller, powiedział coś jeszcze. Coś, co sprawiło, że chciałam, by ta chwila nigdy nie minęła, byśmy mogli zostać w&nbsp;niej na zawsze.</p>

    <p class="tekst-glowny">&ndash;&nbsp;Nie ma nic ważniejszego ponad to, że jesteśmy razem &ndash; powiedział. &ndash; I&nbsp;Bóg mi świadkiem, że nie pozwolę komukolwiek ani czemukolwiek nas rozdzielić.</p>

    <p class="tekst-glowny">Był&nbsp;to miły wieczór, na zewnątrz panował przenikliwy chłód, ale w&nbsp;lokalu przy Hafen Strasse 17 korzystaliśmy z&nbsp;przyjaznego ciepła. Popijaliśmy rieslinga, zjedliśmy dobrą kolację. Dużo się&nbsp;uśmiechaliśmy, długo patrzyliśmy sobie w&nbsp;oczy, cały czas musieliśmy czuć dotyk drugiej osoby. Nie szukaliśmy niczego, bo mieliśmy wszystko.</p>

    <p class="tekst-glowny">W&nbsp;chwilach jak ta zapominałam o&nbsp;tym, co ciążyło mi na duszy. O&nbsp;tym, co zrobił August. O&nbsp;tym, skąd pochodziłam i&nbsp;po co się&nbsp;tutaj zjawiłam. Wreszcie o&nbsp;decyzjach, które musiałam podjąć.</p>

    <p class="tekst-glowny">Trzymał dłoń na mojej ręce, kiedy powidoki tych wszystkich rzeczy zamajaczyły mi gdzieś na skraju pola widzenia.</p>

    <p class="tekst-glowny">Od razu to wyłapał. Zawsze był czujny, nie umykała mu nawet przelotna zmiana nastroju.</p>

    <p class="tekst-glowny">&ndash;&nbsp;Coś nie tak? &ndash; spytał.</p>

    <p class="tekst-glowny">&ndash;&nbsp;Nie.</p>

    <p class="tekst-glowny">&ndash;&nbsp;To skąd ten frasunek?</p>

    <p class="tekst-glowny">Chciałam przykryć to uśmiechem, ale wyszło przynajmniej średnio. Upiłam łyk rieslinga, nieświadoma, że tym samym właśnie powiedziałam ostatnie słowo w&nbsp;kwestii opróżniania butelki.</p>

    <p class="tekst-glowny">Bekker odchylił się&nbsp;lekko do tyłu na krześle, a&nbsp;jego ręka machinalnie zsunęła się z&nbsp;mojej. Chłód pojawił się w&nbsp;miejscu, gdzie przed momentem czułam dotyk.</p>

    <p class="tekst-glowny">&ndash;&nbsp;Wracasz do tego, co zdarzyło się&nbsp;w&nbsp;areszcie &ndash; odezwał się.</p>

    <p class="tekst-glowny">Nie odpowiedziałam.</p>

    <p class="tekst-glowny">&ndash;&nbsp;Może także do tego, co widziałaś w&nbsp;lesie w&nbsp;Derschau.</p>

    <p class="tekst-glowny">&ndash;&nbsp;August…</p>

    <p class="tekst-glowny">&ndash;&nbsp;To zrozumiałe &ndash; odparł. &ndash; I&nbsp;przecież sam chciałem, żebyś&nbsp;tam była. Patrzyła na to, co zrobię z&nbsp;Reiserem.</p>

    <p class="tekst-glowny">Zapaliłam papierosa, podczas gdy on skinął na kelnera, by przyniósł nam drugą butelkę. Wypuściłam dym w&nbsp;górę i&nbsp;przez moment patrzyłam, jak szare kłęby nikną w&nbsp;powietrzu.</p>

    <p class="tekst-glowny">&ndash;&nbsp;Dlaczego? &ndash; zapytałam.</p>

    <p class="tekst-glowny">&ndash;&nbsp;Mówiłem ci.</p>

    <p class="tekst-glowny">&ndash;&nbsp;Tak, że chciałeś, żebym widziała tę stronę ciebie, która…</p>

    <p class="tekst-glowny">Jest potworem? Tak chciałam dokończyć to zdanie, a&nbsp;on doskonale o&nbsp;tym wiedział.</p>

    <p class="tekst-glowny">Także zapalił.</p>

    <p class="tekst-glowny">&ndash;&nbsp;Liczyłeś, że to zaakceptuję? &ndash; spytałam.</p>

    <p class="tekst-glowny">&ndash;&nbsp;Nie.</p>

    <p class="tekst-glowny">&ndash;&nbsp;Że jakoś pomogę ci w&nbsp;uporaniu się&nbsp;z&nbsp;nią?</p>

    <p class="tekst-glowny">&ndash;&nbsp;Też nie &ndash; odparł ciężko.</p>

    <p class="tekst-glowny">&ndash;&nbsp;O&nbsp;co w&nbsp;takim razie chodziło?</p>

    <p class="tekst-glowny">&ndash;&nbsp;O&nbsp;to, byś miała pełny ogląd na sprawę, nim będzie za późno.</p>

    <p class="tekst-glowny">&ndash;&nbsp;Już jest.</p>

    <p class="tekst-glowny">Spojrzał na mnie ze smutkiem, jakby całą tę krzywdę wyrządzał nie innym ludziom, ale mnie. Przesunęłam dłoń w&nbsp;jego stronę, on jednak trwał w&nbsp;bezruchu.</p>

    <p class="tekst-glowny">&ndash;&nbsp;Nie jest &ndash; odparł. &ndash; Jeszcze możesz się&nbsp;wycofać.</p>

    <p class="tekst-glowny">&ndash;&nbsp;Jeśli naprawdę tak sądzisz, to jesteś znacznie mniej spostrzegawczy, niż to masz w&nbsp;papierach.</p>

    <p class="tekst-glowny">Nie odpowiedział, nawet nie zmarszczył brwi w&nbsp;tym swoim charakterystycznym stylu. Po prostu patrzył na mnie nieruchomo.</p>

    <p class="tekst-glowny">&ndash;&nbsp;August… &ndash; spróbowałam. &ndash; Nie możesz wybierać, kogo kochasz. Tak samo jak nie możesz wybierać, kto kocha ciebie.</p>

    <p class="tekst-glowny">&ndash;&nbsp;To nie tak.</p>

    <p class="tekst-glowny">Nie bardzo wiedziałam, co ma na myśli i&nbsp;jak mam to odbierać.</p>

    <p class="tekst-glowny">&ndash;&nbsp;W&nbsp;tej chwili Rubikon nie został jeszcze przekroczony &ndash; uparł się. &ndash; Kości nie zostały rzucone.</p>

    <p class="tekst-glowny">&ndash;&nbsp;To znaczy?</p>

    <p class="tekst-glowny">Wiedziałam już co. Mój umysł jednak nie dopuszczał tego do świadomości.</p>

    <p class="tekst-glowny">&ndash;&nbsp;Może do tego jednak dojść dzisiaj, tego wieczoru, tutaj.</p>

    <p class="tekst-glowny">&ndash;&nbsp;O&nbsp;czym ty mówisz?</p>

    <p class="tekst-glowny">&ndash;&nbsp;O&nbsp;tym, że musiałaś zobaczyć to wszystko, wiedzieć to wszystko, żeby mieć pełne informacje przed podjęciem decyzji.</p>

    <p class="tekst-glowny">&ndash;&nbsp;Jakiej znowu…</p>

    <p class="tekst-glowny">Urwałam w&nbsp;momencie, kiedy sięgnął do kieszeni marynarki.</p>

    <p class="tekst-glowny">Znaczenie tego gestu dotarło do mnie na dobre jednak dopiero, gdy wyciągnął pierścionek. Był srebrny, w&nbsp;stylu art déco, z&nbsp;niewielkim kamieniem szlachetnym przypominającym szafir.</p>

    <p class="tekst-glowny">August położył go na stole, a&nbsp;potem zakrył dłońmi.</p>

    <p class="tekst-glowny">&ndash;&nbsp;Powinienem najpierw zapytać twojego ojca &ndash; odezwał się. &ndash; Ale obawiam się, że nigdzie w&nbsp;okolicy go nie znajdę.</p>

    <p class="tekst-glowny">Próbowałam odpowiedzieć, a&nbsp;on moje starania doskonale dostrzegał i&nbsp;chyba nawet doceniał.</p>

    <p class="tekst-glowny">&ndash;&nbsp;Chciałbym dać ci ten pierścionek w&nbsp;innych okolicznościach, chciałbym poczekać, chciałbym dać nam czas &ndash; powiedział. &ndash; Ale nie mogę. Nie potrafię.</p>

    <p class="tekst-glowny">Nadal nie mogłam nic z&nbsp;siebie wydusić.</p>

    <p class="tekst-glowny">&ndash;&nbsp;Coś we mnie zdaje się krzyczeć, że jeśli nie zrobię&nbsp;tego teraz, być może nigdy nie będę miał&nbsp;okazji &ndash; dodał, odsuwając ręce.</p>

    <p class="tekst-glowny">Spojrzałam na pierścionek zaręczynowy tak, jakby stał się jakimś magicznym przedmiotem. August podniósł go, a&nbsp;potem utkwił spojrzenie w&nbsp;malutkim szafirze.</p>

    <p class="tekst-glowny">Kiedy oderwał je od błękitnego szlachetnego kamienia, poczułam, że jego wzrok za moment padnie na moje oczy.</p>

    <p class="tekst-glowny">&ndash;&nbsp;Wyjdź za mnie &ndash; powiedział.</p>

    <p class="tekst-glowny">Wargi mi zadrżały, a&nbsp;ręka drgnęła, jakby chciała sama wyrwać się&nbsp;do przodu.</p>

    <p class="tekst-glowny">&ndash;&nbsp;Nigdy nie podejrzewałem, że poczuję coś takiego &ndash; dodał. &ndash; Nigdy nie wyobrażałem sobie, że człowiek może być&nbsp;czegokolwiek tak pewny. Ale teraz wiem, że to możliwe. I&nbsp;że nikt, kto podobnej rzeczy nie doświadczył, nigdy tego nie zrozumie.</p>

    <p class="tekst-glowny">Uświadomiłam sobie, że papieros dopala się&nbsp;między moimi palcami. Na oślep odłożyłam go do popielniczki, nawet nie próbując zgasić. Wzrok nadal miałam utkwiony w&nbsp;stalowoniebieskich oczach Augusta, jakby go tam uwięził.</p>

    <p class="tekst-glowny">&ndash;&nbsp;Jeśli czujesz choćby część tej pewności, zgódź się.</p>

    <p class="tekst-glowny">&ndash;&nbsp;Czuję &ndash; wydusiłam. &ndash; Boże, oczywiście, że czuję…</p>

    <p class="tekst-glowny">Przez jego twarz przemknęła bezbrzeżna radość. Równie szybko jednak, jak się&nbsp;pojawiła, znikła.</p>

    <p class="tekst-glowny">Zrozumiał bowiem, że brak euforii w&nbsp;moim głosie zwiastuje jakieś „ale”. Poważne „ale”.</p>

    <p class="tekst-glowny">Byłam zaskoczona, bo instynktownie chciałam jedynie zapewnić go o&nbsp;swojej miłości i&nbsp;przyjąć ten pierścionek. Gdyby uprzedził mnie wcześniej, zachowywałabym się&nbsp;zupełnie inaczej, sprawa przecież&nbsp;była jasna.</p>

    <p class="tekst-glowny">Mógł mi powiedzieć. W&nbsp;tamtym czasie polskie czy niemieckie zwyczaje zaręczynowe nie były zabarwione amerykańskim kinem. Nie było niespodzianek, bo najpierw należało porozmawiać z&nbsp;rodziną. Nie było klękania, bo to rozpowszechniło się&nbsp;przez Hollywood. W&nbsp;końcu nie było orkiestry i&nbsp;uprzedzonych o&nbsp;tym kelnerów, bo nikt takich cyrków jeszcze nie praktykował.</p>

    <p class="tekst-glowny">Wolałabym więc, by Bekker się&nbsp;tego trzymał i&nbsp;powiedział mi zawczasu.</p>

    <p class="tekst-glowny">Postawił mnie jednak w&nbsp;sytuacji, kiedy musiałam działać gorączkowo, naprędce analizując wszystko, co się&nbsp;z&nbsp;tym wiązało.</p>

    <p class="tekst-glowny">Czy mogłam przyjąć te oświadczyny?</p>

    <p class="tekst-glowny">Czy mogłam tu z&nbsp;nim zostać?</p>

    <p class="tekst-glowny">A&nbsp;może zabrać go ze sobą?</p>

    <p class="tekst-glowny">Wyjść za mąż w&nbsp;1931, a&nbsp;potem wrócić do 2025 roku?</p>

    <p class="tekst-glowny">To nie szok wywołany widokiem pierścionka odebrał mi mowę &ndash; spowodowało to nerwowe poszukiwanie odpowiedzi na te pytania.</p>

    <p class="tekst-glowny">&ndash;&nbsp;Wahasz się &ndash; powiedział August.</p>

    <p class="tekst-glowny">&ndash;&nbsp;Tak.</p>

    <p class="tekst-glowny">&ndash;&nbsp;Z&nbsp;racji tego, kim potrafię&nbsp;się&nbsp;stać?</p>

    <p class="tekst-glowny">&ndash;&nbsp;Nie.</p>

    <p class="tekst-glowny">Tak, skorygowałam w&nbsp;duchu. Także dlatego.</p>

    <p class="tekst-glowny">Jakkolwiek jednak bym próbowała się przekonać co do własnej moralności, nie był to najważniejszy powód. Czułam, że bym się z&nbsp;tym pogodziła. Tak jak zrobiło to milion kobiet przede mną &ndash; i&nbsp;jak zrobi to milion po mnie. Każda z&nbsp;nas sądzi, że potrafi ujarzmić bestię. Że ta się&nbsp;przed nami ukorzy, zmieni dla nas. Przejdzie metamorfozę, na którą nie byłoby jej stać przy nikim innym.</p>

    <p class="tekst-glowny">&ndash;&nbsp;Nie zamierzam cię&nbsp;oszukiwać &ndash; odezwał się August. &ndash; Nie wiem, jak będzie wyglądała przyszłość.</p>

    <p class="tekst-glowny">Zamknęłam oczy, słysząc w&nbsp;tych słowach paradoks, którego nie był świadomy.</p>

    <p class="tekst-glowny">&ndash;&nbsp;Będę&nbsp;robić wszystko, żeby być&nbsp;ci dobrym mężem &ndash; dodał. &ndash; I&nbsp;byś nigdy więcej nie musiała oglądać tego, co widziałaś w&nbsp;areszcie.</p>

    <p class="tekst-glowny">&ndash;&nbsp;Wiem.</p>

    <p class="tekst-glowny">&ndash;&nbsp;Podejmę się&nbsp;wszystkiego, co konieczne, by do takich sytuacji nie dopuszczać, wszystkimi siłami będę próbował się&nbsp;przed nimi bronić &ndash; ciągnął, patrząc mi w&nbsp;oczy. &ndash; Ale nie mogę dać ci gwarancji. Nikt taki jak ja nie może jej dać.</p>

    <p class="tekst-glowny">Chciałam powiedzieć, że rozumiem, że mu pomogę, że razem sobie poradzimy. Będziemy pracować nad jego temperamentem, wspólnie postaramy się&nbsp;zapanować nad jego emocjami.</p>

    <p class="tekst-glowny">Chciałam powiedzieć jeszcze mnóstwo innych rzeczy, żadna jednak nie byłaby do końca szczera. Rozbijałyby się&nbsp;bowiem o&nbsp;to, co stanowiło główny problem.</p>

    <p class="tekst-glowny">&ndash;&nbsp;Nie jestem stąd &ndash; odezwałam się.</p>

    <p class="tekst-glowny">&ndash;&nbsp;Tak, mam tego świadomość.</p>

    <p class="tekst-glowny">Milczałam.</p>

    <p class="tekst-glowny">&ndash;&nbsp;Urodziłaś się&nbsp;w&nbsp;München, tam spędziłaś…</p>

    <p class="tekst-glowny">&ndash;&nbsp;Nie to mam na myśli.</p>

    <p class="tekst-glowny">&ndash;&nbsp;Co w&nbsp;takim razie?</p>

    <p class="tekst-glowny">Jezu, tak bardzo liczyłam na to, że zachowa się podobnie jak Leo. Nie będzie dopytywał, po prostu zaakceptuje, że są rzeczy, których nie mogę mu wyjaśnić. I&nbsp;że tyle mu wystarczy. W&nbsp;zupełności.</p>

    <p class="tekst-glowny">&ndash;&nbsp;Co masz na myśli? &ndash; spróbował jeszcze raz.</p>

    <p class="tekst-glowny">Bekker nie był Haratykiem. A&nbsp;ja nie byłam moją siostrą.</p>

    <p class="tekst-glowny">Chciałam mu powiedzieć, nawet jeśli oznaczałoby to, że weźmie mnie za wariatkę.</p>

    <p class="tekst-glowny">&ndash;&nbsp;Agnes? &ndash; zapytał.</p>

    <p class="tekst-glowny">Kelner przyniósł rieslinga i&nbsp;zaczął nalewać, taktownie nie patrząc na pierścionek, który nadal leżał na stole. W&nbsp;tej chwili bezpański.</p>

    <p class="tekst-glowny">Kiedy nasze kieliszki na powrót się zapełniły, pociągnęłam duży łyk. Potem zapaliłam kolejnego papierosa, tłumacząc sobie, że tamten wypalił się bez mojego udziału.</p>

    <p class="tekst-glowny">August tylko na mnie patrzył.</p>

    <p class="tekst-glowny">&ndash;&nbsp;Więc? &ndash; spytał. &ndash; Skąd tak naprawdę&nbsp;jesteś?</p>
  </section>
</div>


<div class="titlepage" id="calibre_link-56">
  <section type="chapter" role="doc-chapter">
    <h2 class="chapter"><a href="#calibre_link-117" class="calibre2">12</a></h2>

    <p class="tekst-glowny-1-akapit">W&nbsp;kolejnych dniach moja siostra rzadziej się&nbsp;pojawiała, a&nbsp;coraz częściej znikała. Wraz z&nbsp;Zuzą i&nbsp;Leonem zajmowaliśmy się&nbsp;nią najlepiej, jak potrafiliśmy, ale z&nbsp;każdym mijającym dniem jej stan się pogarszał.</p>

    <p class="tekst-glowny">W&nbsp;dodatku nie było niczego, co moglibyśmy dla niej zrobić.</p>

    <p class="tekst-glowny">Materiały dotarły do parafii Ludwiga Kaasa, paczka nie wróciła. Nie sposób było jednak stwierdzić, czy przewodniczący partii Zentrum ją&nbsp;otworzył. Ani czy uwierzył w&nbsp;jej zawartość.</p>

    <p class="tekst-glowny">Nie, sposób był.</p>

    <p class="tekst-glowny">Wystarczyło zrobić użytek z&nbsp;pozostałych dawek tiopentalu, przejść&nbsp;przez bramę&nbsp;między drzewami i&nbsp;naocznie przekonać się, jakie zmiany zaszły.</p>

    <p class="tekst-glowny">Obie z&nbsp;Zuzą byłyśmy tego świadome. Podobnie jak tego, że tutaj nijak nie możemy pomóc Hance.</p>

    <p class="tekst-glowny">W&nbsp;naszych czasach także nie. Ale być może gdzieś pośrodku.</p>

    <p class="tekst-glowny">Kiedy pewnego dnia powiedziałam o&nbsp;tym Zuzie, spojrzała na mnie tak, jak patrzy się na ludzi, którzy z&nbsp;pełnym przekonaniem oświadczają, że Ziemia jest płaska, Reptilianie rządzą światem, a&nbsp;Pedro Pascal to kolejne wcielenie Władysława Jagiełły.</p>

    <p class="tekst-glowny">&ndash;&nbsp;Ocipiałaś? &ndash; rzuciła.</p>

    <p class="tekst-glowny">&ndash;&nbsp;Nie.</p>

    <p class="tekst-glowny">&ndash;&nbsp;Chyba jednak tak.</p>

    <p class="tekst-glowny">Odczekałam chwilę, bym nie musiała przebijać się&nbsp;przez pierwsze emocje przyjaciółki. Znałam ją&nbsp;na tyle dobrze, by rozpoznać moment, kiedy te same zaczną opadać. I&nbsp;skrupulatnie z&nbsp;tego skorzystałam.</p>

    <p class="tekst-glowny">&ndash;&nbsp;Infułat może być jedynym ratunkiem &ndash; powiedziałam w&nbsp;końcu.</p>

    <p class="tekst-glowny">Ledwo usłyszała to określenie, ściągnęła ramiona, jakby uderzyła w&nbsp;nią fala chłodu.</p>

    <p class="tekst-glowny">&ndash;&nbsp;Z&nbsp;tego, co zrozumiałam, to wysłannik jakiejś&nbsp;frakcji &ndash; dodałam. &ndash; A&nbsp;więc ktoś z&nbsp;przyszłości.</p>

    <p class="tekst-glowny">&ndash;&nbsp;I?</p>

    <p class="tekst-glowny">To było krótkie „i”, agresywne, przypominające końcówkę wymierzonego we mnie noża.</p>

    <p class="tekst-glowny">&ndash;&nbsp;Może jest nam w&nbsp;stanie pomóc &ndash; zauważyłam.</p>

    <p class="tekst-glowny">&ndash;&nbsp;W&nbsp;jaki niby sposób?</p>

    <p class="tekst-glowny">&ndash;&nbsp;Nie wiem. Ale jeśli ci ludzie prowadzą jakąś wojnę&nbsp;w&nbsp;czasie, musieli opracować metodę na uniknięcie chronofazji.</p>

    <p class="tekst-glowny">&ndash;&nbsp;Nie żartuj sobie.</p>

    <p class="tekst-glowny">&ndash;&nbsp;Nie żartuję &ndash; odparłam. &ndash; I&nbsp;jeśli widzisz inne rozwiązanie…</p>

    <p class="tekst-glowny">&ndash;&nbsp;Aga, to nawet nie był człowiek &ndash; przerwała mi. &ndash; To była jakaś demoniczna istota. W&nbsp;oczach miała obracające się&nbsp;krzyże.</p>

    <p class="tekst-glowny">Siedziałyśmy w&nbsp;kuchni <span class="wyroznienie">Frau</span> Pollhüber, korzystając z&nbsp;okazji, że ta wyszła na rynek, by zrobić zakupy. Trwał dzień handlowy, na ulicach roiło się od ludzi&nbsp;zajętych swoimi sprawami, skupionych na własnym życiu, całkowicie nieświadomych tego, że są tylko pyłkami na wietrze historii.</p>

    <p class="tekst-glowny">&ndash;&nbsp;Słyszałaś o&nbsp;wyspie Tanna? &ndash; spytałam.</p>

    <p class="tekst-glowny">&ndash;&nbsp;O&nbsp;czym?</p>

    <p class="tekst-glowny">&ndash;&nbsp;Miejscu, gdzie rozwinął się&nbsp;kult cargo.</p>

    <p class="tekst-glowny">Soba zmrużyła oczy, ewidentnie coś kojarzyła, ale może tylko ogólnie. Chciała zbyć temat jako niezwiązany z&nbsp;istotą naszej dysputy, ale nie dałam jej szansy.</p>

    <p class="tekst-glowny">&ndash;&nbsp;W&nbsp;czasach drugiej wojny zrzucano tam dostawy z&nbsp;alianckich samolotów &ndash; podjęłam. &ndash; Tubylcy nigdy takich maszyn nie widzieli, przez co byli przekonani, że to bogowie, którzy zostawiają&nbsp;im dary. Kiedy wojna się&nbsp;skończyła i&nbsp;przestano dostarczać zaopatrzenie, wpadli w&nbsp;popłoch. Zaczęli budować podobizny samolotów i&nbsp;modlić się&nbsp;do nich o&nbsp;kolejne błogosławieństwa.</p>

    <p class="tekst-glowny">&ndash;&nbsp;Mhm.</p>

    <p class="tekst-glowny">&ndash;&nbsp;To, co widziałyśmy, może być&nbsp;po prostu zaawansowaną&nbsp;techniką &ndash; rzuciłam.</p>

    <p class="tekst-glowny">&ndash;&nbsp;Obracające się&nbsp;w&nbsp;oczach krzyże? Czarna smoła cieknąca po twarzy?</p>

    <p class="tekst-glowny">&ndash;&nbsp;W&nbsp;trakcie przejść&nbsp;byłyśmy półświadome &ndash; zauważyłam. &ndash; Wiele rzeczy nasze umysły mogły sobie dopowiedzieć. Hanka wspominała, że wyobraźnia gra tu dużą rolę.</p>

    <p class="tekst-glowny">Soba chodziła po kuchni, szukając sobie miejsca, nigdzie go jednak nie znajdowała. Wiedziałam dokładnie, co powie. Że to szaleństwo, że samobójstwo, że postradałam rozum. Mimo to ostatecznie się&nbsp;zgodzi.</p>

    <p class="tekst-glowny">Chodziło przecież o&nbsp;moją siostrę.</p>

    <p class="tekst-glowny">&ndash;&nbsp;Muszę&nbsp;spróbować przejść bez znieczulenia &ndash; powiedziałam. &ndash; Muszę&nbsp;spróbować porozumieć się&nbsp;z&nbsp;Infułatem.</p>

    <p class="tekst-glowny">&ndash;&nbsp;A&nbsp;jeśli postradasz rozum? I&nbsp;zostaniesz tam na zawsze?</p>

    <p class="tekst-glowny">&ndash;&nbsp;Tego nie planuję.</p>

    <p class="tekst-glowny">Zatrzymała się&nbsp;przy oknie, przysiadła na parapecie, a&nbsp;potem posłała mi długie spojrzenie.</p>

    <p class="tekst-glowny">&ndash;&nbsp;A&nbsp;co tak naprawdę planujesz, Aga? &ndash; zapytała. &ndash; Jaki jest twój większy zamysł, co? Chcesz wrócić do naszego czasu, do swojego życia? A&nbsp;może wolisz zostać tutaj? Ułożyć życie z&nbsp;Augustem?</p>

    <p class="tekst-glowny">Nie rozmawiałyśmy o&nbsp;tym, skupiając się głównie na Hance i&nbsp;materiałach dla partii Zentrum. Soba nie wiedziała nawet o&nbsp;oświadczynach. Ani o&nbsp;tym, co stało się&nbsp;po nich.</p>

    <p class="tekst-glowny">W&nbsp;końcu jednak musiałam wszystko jej przekazać.</p>

    <p class="tekst-glowny">Zaczęłam od opisu tamtego pamiętnego wieczora w&nbsp;Eiskeller, a&nbsp;kiedy dotarłam do momentu, gdy Bekker wyciągnął&nbsp;pierścionek, oczy Zuzy rozszerzyły się&nbsp;jak pięciozłotówki. Lub jak ówczesne monety o&nbsp;nominale trzech Reichsmarek.</p>

    <p class="tekst-glowny">&ndash;&nbsp;Kurwa, serio? &ndash; rzuciła. &ndash; I&nbsp;dopiero teraz mi o&nbsp;tym mówisz?</p>

    <p class="tekst-glowny">&ndash;&nbsp;Miałyśmy inne rzeczy na głowie.</p>

    <p class="tekst-glowny">&ndash;&nbsp;Nie takie &ndash; odparła pospiesznie. &ndash; I&nbsp;co? Zgodziłaś się?</p>

    <p class="tekst-glowny">Sama nie wiedziałam, jak odpowiedzieć na jej pytanie. W&nbsp;końcu uznałam, że najlepiej będzie, jeśli zrobię to szczerze.</p>

    <p class="tekst-glowny">&ndash;&nbsp;W&nbsp;duchu tak &ndash; odparłam.</p>

    <p class="tekst-glowny">&ndash;&nbsp;A&nbsp;w&nbsp;słowach?</p>

    <p class="tekst-glowny">&ndash;&nbsp;Nie.</p>

    <p class="tekst-glowny">Błysk, który widziałam w&nbsp;oczach przyjaciółki, przygasł. Rozumiała, ile mnie to kosztowało. I&nbsp;wiedziała, co znaczyło dla mnie to uczucie. Ta dogłębna znajomość biegła w&nbsp;obydwie strony.</p>

    <p class="tekst-glowny">&ndash;&nbsp;Odrzuciłaś jego oświadczyny? &ndash; odezwała się nieobecnym głosem, bardziej do siebie niż do mnie.</p>

    <p class="tekst-glowny">&ndash;&nbsp;Tak.</p>

    <p class="tekst-glowny">&ndash;&nbsp;Aga, jesteś pewna, że…</p>

    <p class="tekst-glowny">&ndash;&nbsp;Nie mogłam ich przyjąć &ndash; przerwałam jej. &ndash; Nie, kiedy wszystko wisi na włosku.</p>

    <p class="tekst-glowny">Musiałam znaleźć ratunek dla siostry, a&nbsp;następnie sprawdzić, jak moje działania wpłynęły na rozwój zdarzeń. Upewnić się, że uratowałam przyszłość. Nie mogłam pozwolić sobie na to, by zamknąć oczy na wszystko inne i&nbsp;zostać w&nbsp;1931 roku.</p>

    <p class="tekst-glowny">A&nbsp;bycie narzeczoną Augusta Bekkera właśnie to by oznaczało.</p>

    <p class="tekst-glowny">&ndash;&nbsp;Jak to przyjął? &ndash; zapytała Zuza.</p>

    <p class="tekst-glowny">&ndash;&nbsp;Milcząco.</p>

    <p class="tekst-glowny">&ndash;&nbsp;Cóż… chyba trzeba było się&nbsp;tego spodziewać.</p>

    <p class="tekst-glowny">&ndash;&nbsp;Siedział przez chwilę przy stoliku, patrzył na mnie, jakby dawał mi czas, bym wszystko wyjaśniła.</p>

    <p class="tekst-glowny">&ndash;&nbsp;I&nbsp;zrobiłaś to?</p>

    <p class="tekst-glowny">&ndash;&nbsp;Nie &ndash; odparłam ciężko. &ndash; Wstał więc i&nbsp;po prostu wyszedł, jakby opuszczał nie tylko restaurację, ale i&nbsp;moje życie.</p>

    <p class="tekst-glowny">Nie odpowiedziałam mu na pytanie o&nbsp;to, skąd jestem.</p>

    <p class="tekst-glowny">Wówczas właśnie podjęłam decyzję, by odrzucić oświadczyny. Długo potem zastanawiałam się, dlaczego to zrobiłam. Czy z&nbsp;tych powodów, o&nbsp;których mówiłam przyjaciółce? Czy może stchórzyłam przed wyznaniem Bekkerowi prawdy? A&nbsp;może chodziło o&nbsp;coś zupełnie innego?</p>

    <p class="tekst-glowny">Nie był to czas ani miejsce na takie rozważania. Soba doskonale to rozumiała.</p>

    <p class="tekst-glowny">&ndash;&nbsp;W&nbsp;porządku… &ndash; powiedziała w&nbsp;końcu. &ndash; Co teraz?</p>

    <p class="tekst-glowny">&ndash;&nbsp;Zabieram Hankę do przejścia.</p>

    <p class="tekst-glowny">&ndash;&nbsp;Chcesz tam wejść z&nbsp;nią? Bez znieczulenia?</p>

    <p class="tekst-glowny">&ndash;&nbsp;Tak.</p>

    <p class="tekst-glowny">Odpowiadałam z&nbsp;pewnością, zupełnie jakbym ją odczuwała. Tak naprawdę jednak działałam po omacku, w&nbsp;dodatku zakładałam, że nie wszystko, czego się&nbsp;dotychczas dowiedziałam, musi być prawdą.</p>

    <p class="tekst-glowny">&ndash;&nbsp;Nie wiemy, co się wtedy dzieje &ndash; zauważyłam. &ndash; Miałyśmy tylko kawałki mojego nagrania na iPhonie i&nbsp;strzępki myśli od Hanki.</p>

    <p class="tekst-glowny">&ndash;&nbsp;To i&nbsp;tak więcej, niż mi potrzeba, żeby tam nie wchodzić na trzeźwo. Wiem, co widziałam. Pamiętam doskonale, bo ilekroć zamykam oczy, widzę&nbsp;tę postać.</p>

    <p class="tekst-glowny">&ndash;&nbsp;Stara się&nbsp;nas odstraszyć &ndash; zasugerowałam.</p>

    <p class="tekst-glowny">&ndash;&nbsp;W&nbsp;takim razie nieźle mu to wychodzi. I&nbsp;nie tylko jemu.</p>

    <p class="tekst-glowny">&ndash;&nbsp;Hę?</p>

    <p class="tekst-glowny">&ndash;&nbsp;Nie pamiętasz już, że nagle zaczęłyśmy rzucać łacińskie zaklęcia?</p>

    <p class="tekst-glowny">&ndash;&nbsp;Raczej recytować modlitwę o&nbsp;egzorcyzmy &ndash; zauważyłam. &ndash; I&nbsp;to też&nbsp;mogło być&nbsp;wynikiem próby przestraszenia nas. Może ten człowiek jest w&nbsp;stanie jakoś sterować naszą wyobraźnią. Może pozwolił nam wierzyć, że wypowiadamy te słowa.</p>

    <p class="tekst-glowny">Wstałam i&nbsp;zbliżywszy się&nbsp;do Soby, usiadłam obok niej. Nagle na powrót stałyśmy się&nbsp;nastoletnimi przyjaciółkami, zagubionymi w&nbsp;świecie, którego do końca nie rozumiałyśmy. Mogącymi liczyć głównie na siebie.</p>

    <p class="tekst-glowny">&ndash;&nbsp;Zakładam, że frakcja Infułata zrobi wszystko, by&nbsp;zniechęcić takich jak my do podróży w&nbsp;czasie &ndash; powiedziałam. &ndash; Ale jeśli uda mi się&nbsp;nawiązać&nbsp;z&nbsp;nim kontakt, jeśli pokażę mu, w&nbsp;jakim stanie jest Hanka…</p>

    <p class="tekst-glowny">&ndash;&nbsp;To co? Wspaniałomyślnie ją&nbsp;uzdrowi, a&nbsp;potem was wypuści?</p>

    <p class="tekst-glowny">&ndash;&nbsp;Nikogo nie podejrzewam o&nbsp;wspaniałomyślność bez względu na czas, z&nbsp;jakiego pochodzi &ndash; odparłam. &ndash; Ale wiem, że jedna rzecz jest uniwersalna.</p>

    <p class="tekst-glowny">&ndash;&nbsp;Jaka?</p>

    <p class="tekst-glowny">&ndash;&nbsp;Handel &ndash; rzuciłam stanowczo. &ndash; Dam mu coś w&nbsp;zamian za pomoc Hance.</p>

    <p class="tekst-glowny">&ndash;&nbsp;Co?</p>

    <p class="tekst-glowny">&ndash;&nbsp;Zamknięcie przejścia &ndash; odparłam. &ndash; Doprowadzę do usunięcia tych drzew w&nbsp;dwa tysiące dwudziestym piątym i&nbsp;tysiąc dziewięćset trzydziestym pierwszym roku. Zamknę&nbsp;tę drogę.</p>

    <p class="tekst-glowny">Jeśli nie myliłam się&nbsp;co do motywacji Infułata tudzież co do jego istoty, cały plan miał sens.</p>

    <p class="tekst-glowny">Oznaczał jednak, że nigdy tu nie wrócimy.</p>

    <p class="tekst-glowny">Dla Zuzy nie było to coś, czego nie mogłaby przełknąć. W&nbsp;domu czekała na nią przyszłość, czekał na nią&nbsp;Robert, o&nbsp;ile oczywiście przez nasze zmiany w&nbsp;historii w&nbsp;ogóle się&nbsp;urodził. I&nbsp;o&nbsp;ile byli razem. Chciała wierzyć, że tak. Ilekroć o&nbsp;tym rozmawiałyśmy, twierdziła, że czas nie jest przeszkodą dla miłości, tak samo jak nie jest nią&nbsp;przestrzeń.</p>

    <p class="tekst-glowny">Dla niej wszystko mogło się&nbsp;dobrze skończyć.</p>

    <p class="tekst-glowny">Dla mnie nie.</p>

    <p class="tekst-glowny">Miałam sprawić, że jedyny dostępny bilet zostanie wystawiony na podróż w&nbsp;jedną stronę. Wyruszenie w&nbsp;nią zaś sprawi, że nigdy nie będę&nbsp;świadoma tego, skąd się&nbsp;wyprawiłam. Minęło więcej czasu niż ostatnio, reset pamięci będzie kompletny.</p>

    <p class="tekst-glowny">By się&nbsp;dokonał, wystarczyło, bym nie zabrała ze sobą maszynopisów.</p>

    <p class="tekst-glowny">Zjawiłabym się&nbsp;w&nbsp;2025 bez pojęcia o&nbsp;tym, kim jest August Bekker, jak mocno biło dla niego moje serce i&nbsp;jak wyglądały jego oczy w&nbsp;kolorze <span class="wyroznienie">polizeiblau</span>.</p>

    <p class="tekst-glowny">&ndash;&nbsp;Jesteś&nbsp;pewna, że chcesz to zrobić? &ndash; zapytała Soba.</p>

    <p class="tekst-glowny">&ndash;&nbsp;Nie &ndash; odparłam. &ndash; Ale jestem pewna, że nie mogę zrobić niczego innego.</p>

    <p class="tekst-glowny">Zgodziła się ze mną, choć ja do końca nie zgadzałam się z&nbsp;samą sobą.</p>

    <p class="tekst-glowny">Nazajutrz chciałam pożegnać się&nbsp;z&nbsp;Augustem. Musiałam pożegnać się&nbsp;z&nbsp;Augustem. Czułam fizyczny ból na myśl o&nbsp;tym, że nie mogę nawet wyjaśnić, dokąd się&nbsp;udaję &ndash; ale postanowiłam dać mu do zrozumienia, że gdyby istniało inne wyjście, bez wahania bym się na nie zdecydowała. Nie zastałam go jednak w&nbsp;siedzibie NSDAP, Günther Lehmann także nie wiedział, gdzie go szukać.</p>

    <p class="tekst-glowny">Sprawdziłam najpierw koszary policyjne, potem nasze ulubione restauracje, w&nbsp;których spędziliśmy tak wiele czasu. Zaglądałam do różnych kawiarni, chodziłam Krakowską, odwiedziłam nawet zoo.</p>

    <p class="tekst-glowny">Nigdzie go nie było, jakby to on, nie ja, miał sposób na rozpłynięcie się&nbsp;w&nbsp;powietrzu.</p>

    <p class="tekst-glowny">Zostawiałam go tak, jak poznałam &ndash; nagle, bez żadnej zapowiedzi.</p>

    <p class="tekst-glowny">Miałyśmy pojechać do Suchego Boru z&nbsp;Leonem. Tym razem nie potrzebowałyśmy auta z&nbsp;dobrym zawieszeniem, właściwie poradziłybyśmy sobie nawet bez niego. Podobnie obeszłybyśmy się&nbsp;bez Haratyka.</p>

    <p class="tekst-glowny">Kiedy jednak uzgadniałam z&nbsp;nim szczegóły, powiedział coś, co całkowicie zmieniło postać rzeczy.</p>

    <p class="tekst-glowny">&ndash;&nbsp;Wiem, że jeszcze się&nbsp;nie urodziłyście.</p>

    <p class="tekst-glowny">Od słowa do słowa zrozumiałam, co zaszło. Podczas jednego z&nbsp;momentów świadomości Hanka wszystko mu wyjawiła. Zaufała mu, wiedząc, że nie tylko jej uwierzy, ale także będzie w&nbsp;stanie udźwignąć to, co wiązało się&nbsp;z&nbsp;tą wiedzą.</p>

    <p class="tekst-glowny">Nie znał szczegółów, nie musiał. Nawet o&nbsp;nie nie pytał. Ja jednak w&nbsp;takiej sytuacji nie wyobrażałam sobie, byśmy mogły przeprowadzić Hankę&nbsp;bez niego. Powinien tam być. Powinien jakoś w&nbsp;tym uczestniczyć.</p>

    <p class="tekst-glowny">Tyle, jeśli chodzi o&nbsp;wymówki. W&nbsp;istocie ważne było to, że stał się&nbsp;naszym ubezpieczeniem. Gdyby partia Zentrum nie zaczęła zdobywać poparcia, miał pojechać do parafii przewodniczącego, odszukać tamte materiały, wykazać, że niektóre przepowiednie już się&nbsp;ziściły, i&nbsp;przekonać Ludwiga Kaasa, by zrobił użytek z&nbsp;pozostałych.</p>

    <p class="tekst-glowny">Chciałam, by sam Leo naprawdę uwierzył w&nbsp;to, że teczka pochodzi z&nbsp;innego świata. Musiał więc zobaczyć, jak we trzy nikniemy między drzewami.</p>

    <p class="tekst-glowny">Pierwsza miała przejść Zuza, znieczulona tiopentalem. Potem ja z&nbsp;Hanką, którą zamierzałam wprowadzić w&nbsp;identyczny stan. Na wszelki wypadek.</p>

    <p class="tekst-glowny">Sama planowałam pozostać&nbsp;całkowicie świadoma. Zmierzyć&nbsp;się&nbsp;z&nbsp;tym, co czekało w&nbsp;środku.</p>
  </section>
</div>


<div class="titlepage" id="calibre_link-57">
  <section type="chapter" role="doc-chapter">
    <h2 class="chapter"><a href="#calibre_link-118" class="calibre2">13</a></h2>

    <p class="tekst-glowny-1-akapit">Zanim opuściłyśmy mieszkanie przy Nikolai Strasse, spakowałam wszystkie nasze rzeczy i&nbsp;po raz drugi chciałam pożegnać <span class="wyroznienie">Frau</span> Pollhüber. Mimo że wiedziała o&nbsp;naszym wyjeździe, nigdzie nie mogłyśmy jej znaleźć. Brakowało jej kapelusza, szalika i&nbsp;płaszcza, brakowało też&nbsp;jakiejkolwiek wiadomości wyjaśniającej, dlaczego wyszła i&nbsp;nie wróciła.</p>

    <p class="tekst-glowny">Nie mogłyśmy czekać w&nbsp;nieskończoność. W&nbsp;końcu we trzy wyszłyśmy z&nbsp;mieszkania i&nbsp;poszłyśmy na skwer znany nam jako plac Daszyńskiego. Było to dobre miejsce do pożegnania się z&nbsp;miastem. Wydawało mi się, że znów widzę tych samych ludzi, którym przyglądałam się, gdy z&nbsp;Zuzą wyszłyśmy od elektromontera Hansa. Nigdzie się&nbsp;nie spieszyli, skupiali się&nbsp;na sobie nawzajem, doświadczali świata takiego, jaki był, a&nbsp;nie takiego, jak chciał sprzedać im go ktoś&nbsp;inny.</p>

    <p class="tekst-glowny">Przeszłyśmy ścieżką&nbsp;przy fontannie, mijając ludzi na ławkach, objętych w&nbsp;poszukiwaniu ciepła. Milczałyśmy, bo żadna z&nbsp;nas nie potrzebowała słów.</p>

    <p class="tekst-glowny">Leo czekał przed budynkiem przy Bismarck Strasse, zaraz potem zapakował nasze rzeczy do bagażnika. Znalazł się&nbsp;w&nbsp;nich mój maszynopis oraz kopie dokumentów Hanki, które niedawno sporządziłam.</p>

    <p class="tekst-glowny">Kolejne ubezpieczenie. Tym razem na wypadek tego, gdyby Ludwig Kaas nie dał się&nbsp;przekonać. Plan C zakładał, że Haratyk spróbuje z&nbsp;kimś&nbsp;innym, przekaże kopie członkom SPD lub DNVP.</p>

    <p class="tekst-glowny">Jechalibyśmy do Derschau w&nbsp;całkowitym milczeniu, gdyby nie to, że Hanka na moment odzyskała świadomość. Zapytała, gdzie jest, co się dzieje, co robimy.</p>

    <p class="tekst-glowny">Nie miałam oporów przed wyłożeniem jej wszystkiego w&nbsp;pigułce. Wiedziałam, że cokolwiek by sądziła, za moment i&nbsp;tak nie będzie niczego pamiętać.</p>

    <p class="tekst-glowny">Nie obchodziło mnie nawet to, że Haratyk usłyszy. Znał ogólny zarys, nic nie stało na przeszkodzie, by wzbogacił go o&nbsp;szczegóły. Ani by żył nadzieją na to, że jego ukochana odzyska to, co straciła.</p>

    <p class="tekst-glowny">&ndash;&nbsp;Nie możesz tego zrobić &ndash; powiedziała stanowczo Hanka. &ndash; Nie masz prawa podejmować takiej decyzji za mnie. Słyszysz mnie, Aga? Nie wybaczę&nbsp;ci, jeśli…</p>

    <p class="tekst-glowny">&ndash;&nbsp;To już postanowione.</p>

    <p class="tekst-glowny">&ndash;&nbsp;Nie &ndash; odparła szybko, świadoma, jak niewiele ma czasu. &ndash; Nie rozumiesz, do czego doprowadzisz.</p>

    <p class="tekst-glowny">Czułam potrzebę, by odpowiedzieć, nawiązać z&nbsp;nią rozmowę, wykorzystać te cenne chwile. Nie chciałam jednak się&nbsp;z&nbsp;nią&nbsp;sprzeczać.</p>

    <p class="tekst-glowny">&ndash;&nbsp;Nie porozumiesz się&nbsp;z&nbsp;nimi &ndash; dodała moja siostra. &ndash; Jedyne, co uda ci się&nbsp;zrobić, to zakończyć swoje życie. Nie wyjdziesz z&nbsp;obłędu, w&nbsp;który wprawi cię&nbsp;przejście bez znieczulenia. Wierz mi, widywałam takich ludzi. I&nbsp;właściwie ciężko mi nazwać ich w&nbsp;ten sposób. Stawali się&nbsp;upiornymi widmami, ledwo przypominającymi dawnych siebie.</p>

    <p class="tekst-glowny">Co miałam powiedzieć?</p>

    <p class="tekst-glowny">Tracenie jej drogocennego czasu na dalsze przepychanki wydawało się&nbsp;bezsensowne.</p>

    <p class="tekst-glowny">Obróciłam się&nbsp;do siostry i&nbsp;zobaczyłam, że patrzy na mnie błagalnie. Ostatni akt desperacji, na który w&nbsp;innych okolicznościach nigdy by się&nbsp;nie zdecydowała.</p>

    <p class="tekst-glowny">&ndash;&nbsp;Nie zapewnisz mi ratunku &ndash; powiedziała. &ndash; A&nbsp;siebie skażesz na opętanie.</p>

    <p class="tekst-glowny">Szyby w&nbsp;samochodzie były zakręcone, mimo to poczułam, jakby do środka wpadł podmuch wiatru. Haratyk zerknął w&nbsp;lusterko, a&nbsp;jego oczy mówiły, że odnotował podobny, nieprzyjemny efekt.</p>

    <p class="tekst-glowny">Odwróciłam wzrok ku mijanym zabudowaniom na rogatkach Oppeln, nierównym drogom i&nbsp;nielicznym młodym drzewom, które kiedyś będą rzucały szerokie i&nbsp;długie cienie. Jeszcze jeden rzut oka na to, co bezpowrotnie opuszczałam.</p>

    <p class="tekst-glowny">&ndash;&nbsp;Aga, nie możesz tego zrobić.</p>

    <p class="tekst-glowny">&ndash;&nbsp;Nie ma alternatywy &ndash; powiedziałam.</p>

    <p class="tekst-glowny">&ndash;&nbsp;Jest.</p>

    <p class="tekst-glowny">&ndash;&nbsp;Jaka?</p>

    <p class="tekst-glowny">&ndash;&nbsp;Wrócimy do naszego czasu. Będziemy liczyły na to, że jak nie teraz, to za parę lat pojawi się&nbsp;technologia, która pozwoli na odwrócenie zmian degeneracyjnych mózgu.</p>

    <p class="tekst-glowny">Wolałam, by ten moment jasności w&nbsp;jej umyśle przeminął. By nie była świadoma ryzyka, które podejmuję. By na powrót milcząco się&nbsp;na wszystko zgadzała.</p>

    <p class="tekst-glowny">&ndash;&nbsp;Aga, kurwa mać!</p>

    <p class="tekst-glowny">&ndash;&nbsp;Nie pozwolę ci umrzeć.</p>

    <p class="tekst-glowny">&ndash;&nbsp;Nie pozwalasz. Mówię ci, że rozwój techniki…</p>

    <p class="tekst-glowny">&ndash;&nbsp;O&nbsp;ile wiem, nasza medycyna nie zna pojęcia chronofazji.</p>

    <p class="tekst-glowny">&ndash;&nbsp;Nie musi &ndash; odparła ostro. &ndash; Uszkodzenie synaps i&nbsp;neuronów…</p>

    <p class="tekst-glowny">Zgubiła dalszy ciąg zdania, a&nbsp;ja opuściłam głowę, przeklinając się&nbsp;w&nbsp;duchu za to, że przed momentem życzyłam jej powrotu do nieświadomości.</p>

    <p class="tekst-glowny">Hanka nie odezwała się już&nbsp;do Suchego Boru. Kiedy wysiadłyśmy z&nbsp;auta tam, gdzie poprzednio wysadził nas August, rzuciła pod nosem coś niezrozumiałego, ale wątpiłam, by miało to jakikolwiek związek z&nbsp;tym, co się działo.</p>

    <p class="tekst-glowny">Nie musiałyśmy już szukać przejścia, błąkać się&nbsp;po okolicy i&nbsp;tracić&nbsp;czasu, poszłyśmy prosto przez ścieżkę&nbsp;w&nbsp;kierunku drzew. Dotarłszy na miejsce, postawiłam torbę na ściółce leśnej i&nbsp;spojrzałam na nią z&nbsp;góry.</p>

    <p class="tekst-glowny">Znajdowało się&nbsp;tam wszystko, co przeżyłam w&nbsp;1931 roku.</p>

    <p class="tekst-glowny">Wszystko, co miałam za sobą&nbsp;zostawić i&nbsp;bezpowrotnie się z&nbsp;tym pożegnać.</p>

    <p class="tekst-glowny">Naraz poczułam na sobie wzrok Zuzy i&nbsp;zrozumiałam, że przygląda mi się&nbsp;tak, jakbym zaraz miała odwrócić się&nbsp;na pięcie i&nbsp;odejść.</p>

    <p class="tekst-glowny">&ndash;&nbsp;Wszystko okej &ndash; zapewniłam.</p>

    <p class="tekst-glowny">&ndash;&nbsp;Właśnie widzę.</p>

    <p class="tekst-glowny">Uśmiechnęłam się&nbsp;blado, doceniając, że próbuje nieco rozładować sytuację. Wiedziała, jak trudna ta stanie się&nbsp;dla mnie, kiedy przyjdzie co do czego.</p>

    <p class="tekst-glowny">Dotychczas byłam skupiona na zadaniu, dokładnie tak, jak lubiłam. Teraz jednak przyszedł moment, kiedy każdy pionek umieszczony został na właściwym miejscu szachownicy.</p>

    <p class="tekst-glowny">Mój umysł wreszcie dostał przestrzeń, by zapełnić ją&nbsp;wątpliwościami. Stało się&nbsp;tak oczywiście za sprawą Augusta.</p>

    <p class="tekst-glowny">&ndash;&nbsp;Za kilka minut nie będę go nawet pamiętała &ndash; odezwałam się.</p>

    <p class="tekst-glowny">&ndash;&nbsp;Ale teraz pamiętasz.</p>

    <p class="tekst-glowny">&ndash;&nbsp;To nic nie zmienia &ndash; odparłam. &ndash; Nie ma innego wyjścia.</p>

    <p class="tekst-glowny">Soba przeniosła wzrok na torbę.</p>

    <p class="tekst-glowny">&ndash;&nbsp;Możesz zabrać maszynopis &ndash; zauważyła. &ndash; Zachować przynajmniej część jego dla siebie.</p>

    <p class="tekst-glowny">Rozważałam to, oczywiście. Nie mogło przecież być inaczej.</p>

    <p class="tekst-glowny">Potem jednak uświadomiłam sobie, co się&nbsp;stało po moim ostatnim przejściu.</p>

    <p class="tekst-glowny">&ndash;&nbsp;To będzie kotwica, która mnie tu zatrzyma &ndash; powiedziałam.</p>

    <p class="tekst-glowny">&ndash;&nbsp;Hm?</p>

    <p class="tekst-glowny">&ndash;&nbsp;Nie minie wiele czasu, a&nbsp;będę chciała wrócić. Spróbować tego, o&nbsp;czym przeczytałam.</p>

    <p class="tekst-glowny">&ndash;&nbsp;To wrócisz.</p>

    <p class="tekst-glowny">Od razu pokręciłam głową.</p>

    <p class="tekst-glowny">&ndash;&nbsp;Będę musiała zamknąć przejście &ndash; przypomniałam. &ndash; Nie mogę nosić w&nbsp;sobie uczuć, które mi na to nie pozwolą.</p>

    <p class="tekst-glowny">Obydwie przez chwilę patrzyłyśmy na torbę z&nbsp;maszynopisami.</p>

    <p class="tekst-glowny">&ndash;&nbsp;Więc tak po prostu ją tu zostawisz? &ndash; spytała Zuza. &ndash; I&nbsp;jego?</p>

    <p class="tekst-glowny">&ndash;&nbsp;Nie tak po prostu.</p>

    <p class="tekst-glowny">Spodziewałam się, że tak szybko nie odpuści, ale słysząc ból w&nbsp;moim głosie, Soba spasowała. Zdała sobie sprawę, jak gruntownie to przemyślałam.</p>

    <p class="tekst-glowny">Nie miałam prawa zabierać tych wspomnień. Ich miejsce było tutaj.</p>

    <p class="tekst-glowny">Zobaczyłam, jak wyciąga papierosa, i&nbsp;uświadomiłam sobie, że moja ostatnia paczka Ernte 23 została w&nbsp;samochodzie. Nie zdążyłam nawet poprosić o&nbsp;jednego, Zuza sama mnie poczęstowała, a&nbsp;potem podała ognia.</p>

    <p class="tekst-glowny">Patrzyła na mnie, kiedy się zaciągałam.</p>

    <p class="tekst-glowny">&ndash;&nbsp;Nigdy cię&nbsp;takiej nie widziałam &ndash; odezwała się.</p>

    <p class="tekst-glowny">&ndash;&nbsp;Nie rób sobie jaj, w&nbsp;liceum cały czas brałam od ciebie fajki. Względnie zostawiałaś mi pojary.</p>

    <p class="tekst-glowny">Kiedy obróciłam ku niej głowę, przekonałam się, że był to jeden z&nbsp;niewielu momentów, w&nbsp;których Soba uznała, że czas na żarty się skończył.</p>

    <p class="tekst-glowny">&ndash;&nbsp;Wiesz, co mam na myśli &ndash; mruknęła.</p>

    <p class="tekst-glowny">&ndash;&nbsp;Niezbyt.</p>

    <p class="tekst-glowny">&ndash;&nbsp;Ciebie. Przy nim.</p>

    <p class="tekst-glowny">&ndash;&nbsp;Ach.</p>

    <p class="tekst-glowny">&ndash;&nbsp;To, jak na niego patrzyłaś, jak reagowałaś na jego dotyk, jak się&nbsp;przy nim czułaś… &ndash; ciągnęła, kręcąc głową. &ndash; Nie było tak nawet przy…</p>

    <p class="tekst-glowny">&ndash;&nbsp;Może nie wymieniajmy imienia skurwysyna nadaremno.</p>

    <p class="tekst-glowny">&ndash;&nbsp;Racja.</p>

    <p class="tekst-glowny">Jej słowa trafiły mnie prosto między żebra i&nbsp;na moment pozbawiły zdolności oddychania. Otworzył się&nbsp;przede mną&nbsp;kalejdoskop wszystkich najpiękniejszych przeżyć, które dzieliliśmy z&nbsp;Augustem.</p>

    <p class="tekst-glowny">Zaraz potem tych trudniejszych.</p>

    <p class="tekst-glowny">Pewnej nocy opowiedziałam mu o&nbsp;Nikodemie, o&nbsp;tym, co mi zrobił. Sama nie wiedziałam, jak Bekker odkrył drogę, która prowadziła ku tym wspomnieniom, ale jakoś mu się&nbsp;udało. A&nbsp;ja nią ruszyłam.</p>

    <p class="tekst-glowny">Wcześniej tylko Soba wiedziała, teraz do tej grupy dołączyła druga osoba. I&nbsp;na tym się skończy.</p>

    <p class="tekst-glowny">Nie miej mi tego za złe, po prostu nie o&nbsp;wszystkich osobach i&nbsp;ich uczynkach warto wspominać. To, co istotne, to słowa Augusta &ndash; słowa, które padły po tym, jak z&nbsp;trudem mu o&nbsp;wszystkim opowiedziałam.</p>

    <p class="tekst-glowny">„Jeśli był rodzajem człowieka, który robi takie rzeczy, gdy odchodzi, pomyśl o&nbsp;tym, kim by się&nbsp;stał, gdyby przy tobie został”.</p>

    <p class="tekst-glowny">Miał rację. Sama doskonale o&nbsp;tym wiedziałam, podobnie jak o&nbsp;wielu innych rzeczach. Kiedy jednak słyszałam je od Augusta, nabierały zupełnie innego, głębszego sensu.</p>

    <p class="tekst-glowny">Powiedział wtedy coś jeszcze. Coś, co przypomniałam sobie, kiedy staliśmy już z&nbsp;Zuzą, Hanką i&nbsp;Leonem przy drzewach.</p>

    <p class="tekst-glowny">„Nie każdy, kogo tracisz, powoduje stratę”.</p>

    <p class="tekst-glowny">Mogłam to rozszerzyć, uznać, że nawet większość ludzi, którzy gdzieś w&nbsp;trakcie życia przepadali, nie powodowała straty. Może w&nbsp;skrajnym przypadku byłabym gotowa stwierdzić, że poradziłabym sobie bez nich wszystkich. Oprócz jednego.</p>

    <p class="tekst-glowny">Pustka, którą&nbsp;sobie wyobrażałam, zdawała się bezkresna. Miałam wrażenie, że kiedy przejdę przez portal, będę&nbsp;ją odczuwała nawet bez pamięci o&nbsp;tym, co straciłam. Kogo straciłam.</p>

    <p class="tekst-glowny">Mimo to nie było wyjścia.</p>

    <p class="tekst-glowny">Dopaliłam papierosa w&nbsp;milczeniu.</p>

    <p class="tekst-glowny">&ndash;&nbsp;W&nbsp;porządku &ndash; powiedziałam wreszcie. &ndash; Czas brać się&nbsp;do roboty.</p>

    <p class="tekst-glowny">Zerknęłam na Haratyka, którego Hanka trzymała pod rękę tak, jak niewidoma osoba przewodnika. Sprawdziłam, czy Zuza jest gotowa. Zdusiłam w&nbsp;sobie krzyk, który kazał mi zostać, i&nbsp;kucnęłam przy torbie, by wyciągnąć z&nbsp;niej strzykawki.</p>

    <p class="tekst-glowny">Wpuściłam tiopental do żył Zuzy, potem pomogłam jej podejść pod bramę&nbsp;czasu. Dalej ruszyła sama i&nbsp;na moich oczach przestała istnieć w&nbsp;roku 1931.</p>

    <p class="tekst-glowny">Obróciłam się&nbsp;do Haratyka, by powiedzieć mu, że teraz pora na nas.</p>

    <p class="tekst-glowny">Wówczas zobaczyłam, że nie jesteśmy tutaj sami.</p>

    <p class="tekst-glowny">&ndash;&nbsp;Agnes &ndash; odezwał się&nbsp;August.</p>
  </section>
</div>


<div class="titlepage" id="calibre_link-58">
  <section type="chapter" role="doc-chapter">
    <h2 class="chapter"><a href="#calibre_link-119" class="calibre2">14</a></h2>

    <p class="tekst-glowny-1-akapit">Wszystko było nie tak, jak powinno.</p>

    <p class="tekst-glowny">Głos miał zbyt chłodny, zbyt opanowany. Wzrok nadmiernie skupiony, podszyty wyrzutami sumienia. Na jego twarzy rysował się&nbsp;wyraźny zawód.</p>

    <p class="tekst-glowny">Najgorszym elementem tego obrazu było jednak to, co trzymał w&nbsp;ręce. Policyjny pistolet Walther PP. Wymierzony prosto w&nbsp;nas.</p>

    <p class="tekst-glowny">Leon natychmiast drgnął, chcąc zareagować, ale August miał wszystkie argumenty. W&nbsp;dodatku nie czuł żadnych oporów, by się&nbsp;nimi posłużyć.</p>

    <p class="tekst-glowny">Broń wypaliła z&nbsp;ogłuszającym hukiem, kula pomknęła prosto w&nbsp;kierunku Haratyka i&nbsp;mojej siostry. Rzuciłam się&nbsp;w&nbsp;ich stronę, ale był to tylko beznadziejny instynkt, który nie mógł nic zmienić.</p>

    <p class="tekst-glowny">Gdyby Bekker strzelał tak, by zabić, Leon nigdy by się&nbsp;nie podniósł.</p>

    <p class="tekst-glowny">Oberwał jednak tylko w&nbsp;udo.</p>

    <p class="tekst-glowny">Doskoczyłam do niego, gdy leżał już na ziemi, a&nbsp;Hanka przywarła do drzewa, całkowicie zdezorientowana.</p>

    <p class="tekst-glowny">&ndash;&nbsp;Co ty zrobiłeś?! &ndash; ryknęłam do Augusta.</p>

    <p class="tekst-glowny">Nie patrząc na niego, ściągnęłam szalik i&nbsp;zaczęłam mocno zaciskać go na nodze rannego Haratyka. Ignorując jego jęki, skupiałam się&nbsp;wyłącznie na tym, by powstrzymać krwawienie, moje próby jednak na nic się&nbsp;nie zdawały.</p>

    <p class="tekst-glowny">Szalik nie mógł pomóc. Wyszarpałam pasek ze spodni Leona, założyłam nad raną i&nbsp;ścisnęłam tak, jak tylko mogłam najsilniej.</p>

    <p class="tekst-glowny">Dopiero kiedy zobaczyłam, że moje starania przynoszą efekt, podniosłam wzrok na Augusta.</p>

    <p class="tekst-glowny">Patrzył na mnie nieruchomo.</p>

    <p class="tekst-glowny">&ndash;&nbsp;W&nbsp;magazynku jest jeszcze sześć naboi &ndash; odezwał się.</p>

    <p class="tekst-glowny">&ndash;&nbsp;Jezu, co ty…</p>

    <p class="tekst-glowny">&ndash;&nbsp;I&nbsp;właściwie powinienem był dawno go opróżnić.</p>

    <p class="tekst-glowny">Mówił jak nie on, przypominał bardziej tę wersję, która odebrała życie bratu Leona oraz Ulrichowi Reiserowi. Brakowało w&nbsp;niej jednak dzikiego zewu, który ją napędzał.</p>

    <p class="tekst-glowny">Ten August Bekker był&nbsp;wyrachowany.</p>

    <p class="tekst-glowny">&ndash;&nbsp;Co ty robisz? &ndash; rzuciłam półprzytomnie.</p>

    <p class="tekst-glowny">Podniosłam się, całkowicie ignorując wymierzony we mnie pistolet. Chciałam podejść do siostry, natychmiast ją&nbsp;uspokoić, przytulić, zapewnić jej namiastkę bezpieczeństwa.</p>

    <p class="tekst-glowny">Zastygłam w&nbsp;bezruchu, kiedy Bekker do niej wymierzył.</p>

    <p class="tekst-glowny">Potem powoli podniosłam ręce.</p>

    <p class="tekst-glowny">&ndash;&nbsp;August…</p>

    <p class="tekst-glowny">&ndash;&nbsp;Milcz.</p>

    <p class="tekst-glowny">&ndash;&nbsp;Co ty…</p>

    <p class="tekst-glowny">Nie zdołałam po raz kolejny zadać tego pytania. Dalsze słowa odebrało mi jego pełne nienawiści spojrzenie.</p>

    <p class="tekst-glowny">Wiedziałam, że do mnie nie strzeli. Byłam tego pewna.</p>

    <p class="tekst-glowny">Nie sądziłam jednak, by miał opory przed zabiciem Leona lub Hanki.</p>

    <p class="tekst-glowny">&ndash;&nbsp;<span class="wyroznienie">Frau</span> Pollhüber dziś&nbsp;rano została doprowadzona na przesłuchanie &ndash; odezwał&nbsp;się&nbsp;Bekker.</p>

    <p class="tekst-glowny">&ndash;&nbsp;Co takiego? &ndash; rzuciłam nerwowo. &ndash; Dlaczego? Co jej zrobiliście?</p>

    <p class="tekst-glowny">Naraz pomyślałam, że powinna bardziej zaniepokoić mnie dzisiejsza nieobecność gospodyni. Nie puściłaby nas przecież&nbsp;bez pożegnania, bez prowiantu.</p>

    <p class="tekst-glowny">&ndash;&nbsp;Nic jej nie jest &ndash; zapewnił August. &ndash; Nic bowiem nie zrobiła.</p>

    <p class="tekst-glowny">&ndash;&nbsp;Ale…</p>

    <p class="tekst-glowny">Urwałam, kiedy lufa pistoletu przesunęła się&nbsp;w&nbsp;kierunku Leona. Ten oddychał ciężko, patrzył z&nbsp;wściekłością na Bekkera, ale cokolwiek nieroztropnego planował, powstrzymywała go świadomość, że naraziłby Hankę.</p>

    <p class="tekst-glowny">&ndash;&nbsp;W&nbsp;gruncie rzeczy powinienem być&nbsp;ci wdzięczny &ndash; odezwał się&nbsp;August. &ndash; Wydaje się, że odrzucone oświadczyny to najgorsze, co może spotkać&nbsp;zakochanego mężczyznę. I&nbsp;tak to odczuwałem, nie potrafiłem się&nbsp;z&nbsp;tym pogodzić, czułem, jakby ktoś odebrał mi resztę&nbsp;życia. Całą&nbsp;moją&nbsp;przyszłość.</p>

    <p class="tekst-glowny">&ndash;&nbsp;Posłuchaj…</p>

    <p class="tekst-glowny">&ndash;&nbsp;Rzecz w&nbsp;tym, że gdyby nie to, nigdy nie przejrzałbym na oczy.</p>

    <p class="tekst-glowny">&ndash;&nbsp;Co?</p>

    <p class="tekst-glowny">&ndash;&nbsp;Nigdy nie rozpoznałbym tego, co między nami, jako snu. Nigdy bym się z&nbsp;niego nie wybudził. Nie otrzeźwiał.</p>

    <p class="tekst-glowny">Brakowało mi słów.</p>

    <p class="tekst-glowny">&ndash;&nbsp;Zacząłem przypominać sobie wszystko, co się wydarzyło &ndash; rzucił. &ndash; Każde wspomnienie, zdarzenie, fakt. I&nbsp;gdy wróciłem do tego, kiedy Führer gościł w&nbsp;Oppeln, coś do mnie dotarło.</p>

    <p class="tekst-glowny">O&nbsp;Boże, nie.</p>

    <p class="tekst-glowny">Tylko nie to, nie tutaj, nie teraz.</p>

    <p class="tekst-glowny">&ndash;&nbsp;Ten kompot &ndash; dodał August. &ndash; Pamiętasz, jak przelewaliśmy go z&nbsp;jednego naczynia do drugiego? Bo zasugerowałem, że tamto jest nieadekwatne?</p>

    <p class="tekst-glowny">Nieprzytomnie skinęłam głową, czując się jak marionetka, której ktoś właśnie poluzował sznurki.</p>

    <p class="tekst-glowny">&ndash;&nbsp;Były w&nbsp;nim niewielkie, ledwie dostrzegalne białe grudki. Raptem kilka ziarenek, które wziąłem za cukier.</p>

    <p class="tekst-glowny">Milczałam.</p>

    <p class="tekst-glowny">&ndash;&nbsp;Ale wiesz, co dziś zeznała <span class="wyroznienie">Frau</span> Pollhüber? &ndash; ciągnął. &ndash; Że jabłka pochodzące z&nbsp;sadu Klinsmanna są najlepsze w&nbsp;całym regionie. I&nbsp;tak słodkie jak żadne inne, więc nigdy nie dodaje do nich cukru.</p>

    <p class="tekst-glowny">Nagle oprzytomniałam.</p>

    <p class="tekst-glowny">Dotarło do mnie, że ten znany mi August właśnie przestał istnieć. Stał przede mną inny człowiek. Człowiek, któremu odebrałam nie tylko jego przyszłość, ale także przyszłość kraju.</p>

    <p class="tekst-glowny">Pozbawiłam go nadziei. Zamordowałam jego ukochanego przywódcę.</p>

    <p class="tekst-glowny">&ndash;&nbsp;Jesteś odpowiedzialna za to, co się&nbsp;stało &ndash; dodał.</p>

    <p class="tekst-glowny">Lufa pistoletu przeniosła się&nbsp;na linię&nbsp;mojego wzroku.</p>

    <p class="tekst-glowny">Wpatrywałam się w&nbsp;nią przez chwilę, rozumiejąc, że wszystko, co dotychczas sądziłam, przestało mieć znaczenie.</p>

    <p class="tekst-glowny">Z&nbsp;trudem obróciłam głowę w&nbsp;kierunku drzew.</p>

    <p class="tekst-glowny">Jak wiele czasu zajęłoby mi przeskoczenie przez portal? Zdążyłabym, zanim Bekker pociągnie za spust?</p>

    <p class="tekst-glowny">Gdyby się&nbsp;udało, mogłabym porozumieć się&nbsp;z&nbsp;Infułatem. Wrócić po Hankę, zrealizować moje pierwotne założenia.</p>

    <p class="tekst-glowny">Cofnęłam się o&nbsp;krok. Dalej od Augusta, bliżej przejścia.</p>

    <p class="tekst-glowny">&ndash;&nbsp;Stój.</p>

    <p class="tekst-glowny">&ndash;&nbsp;Przecież nigdzie nie ucieknę &ndash; zauważyłam. &ndash; Masz moją siostrę i…</p>

    <p class="tekst-glowny">&ndash;&nbsp;Widziałem, co przed momentem się&nbsp;wydarzyło.</p>

    <p class="tekst-glowny">Powiedział to w&nbsp;tak opanowany sposób, że ciarki przebiegły mi po plecach.</p>

    <p class="tekst-glowny">&ndash;&nbsp;Nie rozumiem tego, ale nie muszę &ndash; dodał. &ndash; Wystarczy, że wiem, kim ty jesteś.</p>

    <p class="tekst-glowny">Spojrzałam na niego, starając się&nbsp;nie dostrzegać broni.</p>

    <p class="tekst-glowny">&ndash;&nbsp;Kim?</p>

    <p class="tekst-glowny">&ndash;&nbsp;Zdrajczynią &ndash; odparł. &ndash; Osobą, która zamordowała Führera.</p>

    <p class="tekst-glowny">W&nbsp;jego piramidzie wartości lokowało mnie to zapewne na samym dole, tuż obok pedofilów i&nbsp;innych zwyrodnialców. Być może nawet poniżej ich. Czułam, że w&nbsp;oczach Bekkera nie zasługuję nawet na śmierć.</p>

    <p class="tekst-glowny">I&nbsp;to ta świadomość była najbardziej bolesna.</p>

    <p class="tekst-glowny">Zerknęłam na Hankę, potem na Leona. Zdawałam sobie sprawę, że wszystko, co tak skrupulatnie zaplanowałam, wszystkie poświęcenia i&nbsp;niemożliwe do podjęcia decyzje tu i&nbsp;teraz przestaną&nbsp;mieć znaczenie.</p>

    <p class="tekst-glowny">Ja być może trafię stąd do więzienia. Hanka do jakiegoś&nbsp;zakładu zamkniętego. Haratyk skończy dokładnie tak jak jego brat.</p>

    <p class="tekst-glowny">Jeśli szef partii Zentrum nie zrobi użytku z&nbsp;materiałów, nie będzie sposobu na to, by zrealizować plan alternatywny. Tym bardziej ten przewidziany jako ostatni z&nbsp;awaryjnych.</p>

    <p class="tekst-glowny">Wszystko dlatego, że pewnego wieczoru pewna kobieta odrzuciła oświadczyny pewnego mężczyzny, którego kochała.</p>

    <p class="tekst-glowny">Zrobiłam kolejny krok. Tym razem jednak w&nbsp;przeciwnym kierunku.</p>

    <p class="tekst-glowny">&ndash;&nbsp;Tak &ndash; powiedziałam, zbliżając się&nbsp;do Augusta. &ndash; Otrułam go.</p>

    <p class="tekst-glowny">Oczy Bekkera zgasły, a&nbsp;potem na powrót zapłonęły ogniem, którego nie chciałam widzieć.</p>

    <p class="tekst-glowny">&ndash;&nbsp;Zrobiłam to, co musiałam &ndash; dodałam, nadal podchodząc.</p>

    <p class="tekst-glowny">Nie zatrzymywał mnie, jakby chciał, bym dała mu wymówkę. Wiedziałam, że tylko sekundy dzielą go od przesądzenia, do kogo strzeli. Decyzję, czy pociągnąć za spust, już&nbsp;podjął.</p>

    <p class="tekst-glowny">&ndash;&nbsp;Przeniosłam się&nbsp;tu z&nbsp;dwa tysiące dwudziestego piątego roku &ndash; powiedziałam. &ndash; Z&nbsp;wiedzą o&nbsp;tym, do jak niewyobrażalnych tragedii doszłoby, gdyby ten człowiek przeżył.</p>
  </section>
</div>


<div class="titlepage" id="calibre_link-59">
  <section type="chapter" role="doc-chapter">
    <h2 class="chapter"><a href="#calibre_link-120" class="calibre2">15</a></h2>

    <p class="tekst-glowny-1-akapit">Przez cały czas spędzony w&nbsp;początkach dwudziestego wieku wielokrotnie myślałam o&nbsp;tym, jak wyznaję&nbsp;Augustowi prawdę. Wyobrażałam sobie różne scenariusze, rozwijałam je jak mała dziewczynka marząca o&nbsp;pięknych rzeczach, które spotykają głównie bohaterki w&nbsp;bajkach Disneya.</p>

    <p class="tekst-glowny">Rzeczywistość&nbsp;jak zwykle okazała się&nbsp;od nich dość odległa.</p>

    <p class="tekst-glowny">&ndash;&nbsp;W&nbsp;lipcu tysiąc dziewięćset trzydziestego drugiego roku NSDAP wygrała wybory parlamentarne &ndash; powiedziałam. &ndash; Pół roku później Hindenburg mianował Hitlera kanclerzem, a&nbsp;niedługo potem doszło do pożaru Reichstagu, dzięki któremu uchwalono specjalną ustawę, dającą&nbsp;Hitlerowi pełnię władzy ustawodawczej w&nbsp;kraju.</p>

    <p class="tekst-glowny">Patrzyłam na Augusta, bezskutecznie starając się&nbsp;wyczytać cokolwiek z&nbsp;jego kamiennego oblicza.</p>

    <p class="tekst-glowny">&ndash;&nbsp;W&nbsp;trzydziestym czwartym miała miejsce „noc długich noży”, podczas której Hitler rozprawił się&nbsp;z&nbsp;opozycją, niewiele później, po śmierci Hindenburga, uzyskał pełną&nbsp;władzę w&nbsp;kraju. Stał się&nbsp;dyktatorem.</p>

    <p class="tekst-glowny">Ciągnęłam jeszcze przez jakiś czas, mówiąc o&nbsp;Anschlussie, zajęciu Sudetów, w&nbsp;końcu ataku na Polskę i&nbsp;rozpoczęciu drugiej wojny światowej. Nie przebierałam w&nbsp;szczegółach, zarzucałam go wszystkimi druzgocącymi detalami, jakie przyszły mi na myśl.</p>

    <p class="tekst-glowny">W&nbsp;końcu urwałam, dając mu szansę, by odpowiedział. Nie skorzystał z&nbsp;niej.</p>

    <p class="tekst-glowny">&ndash;&nbsp;Nie da się&nbsp;nawet przesądzić, ile osób zginęło &ndash; dodałam. &ndash; Najniższe szacunki mówią&nbsp;o&nbsp;sześćdziesięciu milionach zabitych, najwyższe o&nbsp;osiemdziesięciu pięciu milionach.</p>

    <p class="tekst-glowny">August nadal nie odpowiadał.</p>

    <p class="tekst-glowny">&ndash;&nbsp;Skala zniszczeń i&nbsp;rozmiar cierpień były tak duże, że nie sposób ustalić nawet tak fundamentalnych rzeczy.</p>

    <p class="tekst-glowny">Jeśli robiło to na nim jakiekolwiek wrażenie, nie dał po sobie poznać.</p>

    <p class="tekst-glowny">&ndash;&nbsp;August, tego nie da się&nbsp;wymyślić &ndash; ciągnęłam. &ndash; Sam musisz zdawać sobie z&nbsp;tego sprawę.</p>

    <p class="tekst-glowny">Obróciłam się&nbsp;w&nbsp;kierunku dębu i&nbsp;grabu.</p>

    <p class="tekst-glowny">&ndash;&nbsp;Widziałeś, jak Zuza znikła między tymi drzewami. Wiesz, że dzieją się&nbsp;tu rzeczy, które przechodzą&nbsp;ludzkie pojęcie.</p>

    <p class="tekst-glowny">W&nbsp;końcu doczekałam się&nbsp;reakcji.</p>

    <p class="tekst-glowny">Nie takiej jednak, jakiej sobie życzyłam.</p>

    <p class="tekst-glowny">Bekker stanowczo pokręcił głową.</p>

    <p class="tekst-glowny">&ndash;&nbsp;Postradałaś rozum &ndash; rzucił.</p>

    <p class="tekst-glowny">&ndash;&nbsp;Chciałabym, żeby to było tak proste. I&nbsp;ty zapewne też. Mógłbyś po prostu złożyć&nbsp;wszystko na karb mojego szaleństwa, a&nbsp;potem pociągnąć za spust. Ale nie możesz, prawda? Nie jesteś&nbsp;w&nbsp;stanie zignorować tego, co widziałeś. Być może tego, co czułeś, od kiedy tylko się&nbsp;poznaliśmy.</p>

    <p class="tekst-glowny">Zaryzykowałam, robiąc jeszcze jeden krok ku niemu.</p>

    <p class="tekst-glowny">&ndash;&nbsp;Słyszałeś dziwne sformułowania z&nbsp;moich ust, widziałeś&nbsp;dziwne rzeczy &ndash; kontynuowałam, próbując się&nbsp;przebić przez to, co wydawało mu się&nbsp;racjonalne. &ndash; Podskórnie musiałeś wiedzieć, że nie pochodzę z&nbsp;tych czasów.</p>

    <p class="tekst-glowny">Znów pokręcił głową, a&nbsp;ja gorączkowo poszukiwałam możliwości, dzięki której sam mógłby się&nbsp;przekonać, że mówię prawdę.</p>

    <p class="tekst-glowny">Oprócz wciągnięcia go w&nbsp;bramę&nbsp;między drzewami nic jednak nie przychodziło mi na myśl. Mimo to musiałam spróbować.</p>

    <p class="tekst-glowny">&ndash;&nbsp;Spójrz na moją siostrę &ndash; powiedziałam. &ndash; To, co ją&nbsp;spotkało, jest wynikiem zbyt częstych podróży w&nbsp;czasie. Nazywa się to&nbsp;chronofazją.</p>

    <p class="tekst-glowny">Powiedziałam mu wszystko, co wiedziałam, nie mając pojęcia, czy moje słowa w&nbsp;ogóle znajdują&nbsp;drogę do jego świadomości.</p>

    <p class="tekst-glowny">Potem zaczęłam opisywać, co mi się&nbsp;przydarzyło, zanim mnie poznał, a&nbsp;ostatecznie otworzyłam torbę i&nbsp;wyciągnęłam mój pierwszy maszynopis. Podałam go Augustowi, ten jednak się nie poruszył.</p>

    <p class="tekst-glowny">Miałam zamiar stać tak, dopóki go nie weźmie.</p>

    <p class="tekst-glowny">&ndash;&nbsp;Tutaj jest wszystko &ndash; powiedziałam. &ndash; To, co spotkało mnie w&nbsp;tysiąc dziewięćset trzydziestym pierwszym roku, i&nbsp;to, co działo się, kiedy wróciłam do swojego czasu.</p>

    <p class="tekst-glowny">Nadal nie wziął pliku kartek.</p>

    <p class="tekst-glowny">&ndash;&nbsp;Jeśli to przeczytasz, zrozumiesz, że…</p>

    <p class="tekst-glowny">&ndash;&nbsp;I&nbsp;twierdzisz, że spisałaś to, bo twoja pamięć&nbsp;została wymazana?</p>

    <p class="tekst-glowny">&ndash;&nbsp;Powinna zostać &ndash; potwierdziłam. &ndash; Ale przebywałam w&nbsp;moim czasie na tyle krótko, że kiedy wróciłam, wszystkie wspomnienia były na miejscu. Być może tak to działa.</p>

    <p class="tekst-glowny">Spojrzał na drzewa, potem na maszynopis.</p>

    <p class="tekst-glowny">Wiedziałam,&nbsp;że jeśli go weźmie, ja w&nbsp;zamian otrzymam nadzieję. To nie będzie drobny, niewiele znaczący gest. Przeciwnie, sięgając po trzymane przeze mnie kartki, Bekker pokaże, że jest gotów przynajmniej dopuścić moją wersję zdarzeń.</p>

    <p class="tekst-glowny">&ndash;&nbsp;Hitler sprowadziłby na świat hekatombę, zamieniłby przyszłość&nbsp;w&nbsp;pożogę &ndash; dodałam. &ndash; Tak samo byłoby, gdybyśmy nie usunęli Ulricha Reisera.</p>

    <p class="tekst-glowny">August się&nbsp;nie odzywał.</p>

    <p class="tekst-glowny">&ndash;&nbsp;Nie mogłam na to pozwolić. Nikt na moim miejscu by nie mógł.</p>

    <p class="tekst-glowny">Co jeszcze mogłam powiedzieć?</p>

    <p class="tekst-glowny">Opisać mu los, jaki go spotkał w&nbsp;zmienionej historii? Powiedzieć coś&nbsp;o&nbsp;jego niedoszłej przyszłości w&nbsp;SS? Na nic by się&nbsp;to nie zdało, nie miał&nbsp;jak zweryfikować&nbsp;moich słów i&nbsp;wziąłby je za wytwór wyobraźni.</p>

    <p class="tekst-glowny">Pozostało mi tylko jedno.</p>

    <p class="tekst-glowny">&ndash;&nbsp;Przejdź między tymi drzewami &ndash; powiedziałam. &ndash; Dokładnie w&nbsp;tym miejscu, gdzie zniknęła Zuza. Sam przekonasz się, że pojawisz się w&nbsp;zupełnie innym czasie.</p>

    <p class="tekst-glowny">Zmarszczył brwi, a&nbsp;jego spojrzenie wreszcie uniosło się&nbsp;znad maszynopisu i&nbsp;padło na moje oczy. W&nbsp;tej jednej, konkretnej chwili odniosłam wrażenie, że widzi tylko mnie.</p>

    <p class="tekst-glowny">&ndash;&nbsp;Wedle tego, co mówisz, po przejściu straciłbym pamięć.</p>

    <p class="tekst-glowny">&ndash;&nbsp;Tylko z&nbsp;ostatnich trzech miesięcy.</p>

    <p class="tekst-glowny">&ndash;&nbsp;A&nbsp;zatem zapomniałbym ciebie.</p>

    <p class="tekst-glowny">&ndash;&nbsp;Tak.</p>

    <p class="tekst-glowny">Nigdy nie sądziłam, że to będzie kluczowy argument. Musiałam jednak z&nbsp;bólem przyjąć, że tak właśnie jest.</p>

    <p class="tekst-glowny">Chciał mnie zapomnieć, usunąć, całkowicie wymazać.</p>

    <p class="tekst-glowny">&ndash;&nbsp;To działa tylko na umysł? &ndash; zapytał.</p>

    <p class="tekst-glowny">&ndash;&nbsp;A&nbsp;na co innego miałoby?</p>

    <p class="tekst-glowny">&ndash;&nbsp;Serce.</p>

    <p class="tekst-glowny">Zamilkłam na moment.</p>

    <p class="tekst-glowny">&ndash;&nbsp;Działa na wszystko.</p>

    <p class="tekst-glowny">Przynajmniej tak mi się&nbsp;wydawało. W&nbsp;tej sytuacji nie mogłam jednak okazywać jakiegokolwiek wahania.</p>

    <p class="tekst-glowny">&ndash;&nbsp;Więc byłbym nieświadomy, że kiedykolwiek cię&nbsp;poznałem &ndash; dodał. &ndash; Całkowicie zniknęłabyś z&nbsp;mojego świata.</p>

    <p class="tekst-glowny">&ndash;&nbsp;Tak.</p>

    <p class="tekst-glowny">Jego oczy się&nbsp;zwęziły.</p>

    <p class="tekst-glowny">&ndash;&nbsp;W&nbsp;takim razie nie mogę&nbsp;przejść &ndash; odparł.</p>

    <p class="tekst-glowny">Zanim zrozumiałam, co mówi, jego wzrok padł na maszynopis. Zaraz potem zobaczyłam, jak jego ręka się&nbsp;podnosi. Chwycił za plik kartek, ale nie odebrał mi ich. Trwał w&nbsp;bezruchu, zupełnie jakby wszystkie te spisane słowa stanowiły pomost między nami.</p>

    <p class="tekst-glowny">W&nbsp;tamtej chwili cały świat, jaki widziałam, jakiego byłam świadoma, skurczył się&nbsp;tylko do jednej osoby.</p>

    <p class="tekst-glowny">Cały zaś świat, jaki widział August, ograniczył się&nbsp;do mnie.</p>

    <p class="tekst-glowny">Gdyby było inaczej, z&nbsp;pewnością&nbsp;dostrzegłby, że Leon się&nbsp;na niego rzuca.</p>
  </section>
</div>


<div class="titlepage" id="calibre_link-60">
  <section type="chapter" role="doc-chapter">
    <h2 class="chapter"><a href="#calibre_link-121" class="calibre2">16</a></h2>

    <p class="tekst-glowny-1-akapit">Z&nbsp;punktu widzenia Augusta atak przyszedł znikąd, niespodziewanie, bez jakiejkolwiek zapowiedzi.</p>

    <p class="tekst-glowny">Kartki mojego maszynopisu jeszcze tańczyły w&nbsp;powietrzu, kiedy Leon powalił&nbsp;Bekkera na ziemię, natychmiast wyrwał mu pistolet, a&nbsp;potem uderzył kolbą w&nbsp;skroń. Krew popłynęła po twarzy Augusta, kiedy próbował się&nbsp;podnieść, odzyskać inicjatywę, jakoś się bronić.</p>

    <p class="tekst-glowny">Haratyk nie pozostawił mu nawet cienia szansy. Wiedział, że sekunda wahania będzie go kosztowała życie.</p>

    <p class="tekst-glowny">&ndash;&nbsp;Leon! &ndash; krzyknęłam ile sił w&nbsp;płucach.</p>

    <p class="tekst-glowny">Okładał go pistoletem po głowie, August nawet nie próbował się&nbsp;zasłaniać, cały czas starając się&nbsp;zrzucić z&nbsp;siebie napastnika lub go trafić. Udało mu się&nbsp;kilkakrotnie, ale Haratyk tłukł mimo padających na jego ciało razów.</p>

    <p class="tekst-glowny">Doskoczyłam do niego, praktycznie się nie zastanawiając. Złapałam go za rękę, ale natychmiast mnie odepchnął.</p>

    <p class="tekst-glowny">Dałam Augustowi cenne sekundy, było już jednak za późno, by zrobił z&nbsp;nich użytek. Balansował na granicy nokautu, w&nbsp;głowie musiało mu przeraźliwie huczeć, a&nbsp;obraz przed oczami pewnie całkowicie się&nbsp;rozmazywał.</p>

    <p class="tekst-glowny">Upadłam obok Leona, a&nbsp;ten na powrót zajął się&nbsp;Bekkerem.</p>

    <p class="tekst-glowny">Krzyczał, że to za brata, za wszystkich, którym August wyrządził krzywdę.</p>

    <p class="tekst-glowny">Dopadłam do niego ponownie, starałam się&nbsp;go jakoś powstrzymać, ale kiedy kolejne ciosy nadal znajdowały sobie drogę do celu, zrozumiałam, że to na nic. W&nbsp;ten sposób niczego nie osiągnę, nie uratuję&nbsp;Augusta.</p>

    <p class="tekst-glowny">Puściłam Haratyka.</p>

    <p class="tekst-glowny">Nie miałam jednak najmniejszego zamiaru rezygnować. Zamiast się z&nbsp;nim szarpać, rzuciłam się&nbsp;na Bekkera. Przykryłam go własnym ciałem, objęłam tak, by żadna siła nie mogła mnie odciągnąć.</p>

    <p class="tekst-glowny">Czułam, jak łzy ściekają&nbsp;mi po twarzy i&nbsp;mieszają się&nbsp;z&nbsp;jego krwią. Wtulałam się&nbsp;w&nbsp;niego mocno, jakbym nie tylko mogła go uratować, ale także cofnąć czas.</p>

    <p class="tekst-glowny">Chciałam krzyknąć do Haratyka, że przecież sięgnął po maszynopis.</p>

    <p class="tekst-glowny">Przecież był gotów uwierzyć.</p>

    <p class="tekst-glowny">Uwierzył.</p>

    <p class="tekst-glowny">Żadne słowa nie wydobyły się&nbsp;z&nbsp;moich ust. Czułam, że Leon stara się&nbsp;mnie odciągnąć, objęłam więc poranione ciało Augusta jeszcze mocniej. Zacisnęłam powieki, starając się&nbsp;przekonać samą siebie, że tyle wystarczy, bym go ocaliła.</p>

    <p class="tekst-glowny">Nie dałabym jednak rady Haratykowi, nawet gdyby przybyło mi sił.</p>

    <p class="tekst-glowny">Tym bardziej nie miałam szans, gdy przeciwko mnie wystąpił&nbsp;August.</p>

    <p class="tekst-glowny">Jego oczy nagle się&nbsp;otworzyły, a&nbsp;ja poczułam, jak odrzuca mnie na bok. Zdążyło jedynie przemknąć mi przez myśl, że źle rozeznał sytuację &ndash; próbował mnie chronić, nieświadomy, że Leon za nic nie uderzyłby kobiety.</p>

    <p class="tekst-glowny">Było już&nbsp;jednak za późno, bym cokolwiek zrobiła. Spojrzałam na nich, przekonana, że tym samym Bekker podpisał na siebie wyrok.</p>

    <p class="tekst-glowny">Po raz kolejny się co do niego pomyliłam.</p>

    <p class="tekst-glowny">Ledwo między nimi znikła przeszkoda, August rzucił się&nbsp;na przeciwnika. Miał znacznie więcej sił, niż&nbsp;sądziłam &ndash; i&nbsp;znacznie więcej, niż&nbsp;Leon się&nbsp;tego spodziewał. Niejasno zrozumiałam, że pozorował nokaut, by zyskać inicjatywę.</p>

    <p class="tekst-glowny">I&nbsp;teraz zrobił&nbsp;z&nbsp;niej użytek.</p>

    <p class="tekst-glowny">Wytrącił Haratykowi broń z&nbsp;ręki, a&nbsp;potem z&nbsp;całej siły uderzył go z&nbsp;byka w&nbsp;nasadę nosa. Gdy popłynęła krew, August&nbsp;wydał z&nbsp;siebie dziki ryk, jakby na jej widok wstąpił w&nbsp;niego demon.</p>

    <p class="tekst-glowny">Odrzucił Leona na bok jak szmacianą lalkę, sam przetoczył&nbsp;się&nbsp;w&nbsp;tym samym kierunku, jednocześnie biorąc zamach. Jego łokieć z&nbsp;impetem trafił w&nbsp;oko Haratyka, a&nbsp;Bekker natychmiast znalazł się&nbsp;nad nim.</p>

    <p class="tekst-glowny">Potężne ciosy zaczęły lądować na twarzy Leona, a&nbsp;ja przypomniałam sobie to, co widziałam w&nbsp;bytomskim hotelu. Tamten zwierzęcy zew zaczynał się&nbsp;identycznie. I&nbsp;skończył się&nbsp;tak, jak skończy się&nbsp;ten.</p>

    <p class="tekst-glowny">August tłukł jak opętany, oddając za każdy cios z&nbsp;naddatkiem. Haratyk starał się&nbsp;zasłaniać głowę, ale większość uderzeń była tak silna, że przebijała się&nbsp;przez jego ręce.</p>

    <p class="tekst-glowny">Musiałam natychmiast powstrzymać Bekkera. Nie miałam wiele czasu.</p>

    <p class="tekst-glowny">&ndash;&nbsp;August! &ndash; krzyknęłam.</p>

    <p class="tekst-glowny">W&nbsp;mig się&nbsp;przy nim znalazłam, złapałam go za rękę, ale zatrzymanie jednej nic nie dało. Nie odpędził mnie, właściwie nawet nie odnotował, że próbuję&nbsp;go powstrzymać. Wciąż&nbsp;tłukł drugą&nbsp;ręką.</p>

    <p class="tekst-glowny">&ndash;&nbsp;August! &ndash; powtórzyłam.</p>

    <p class="tekst-glowny">Moje wołanie przebiło się&nbsp;do niego, przynajmniej na moment. Miałam sekundę, może dwie, zanim wróci do tego, co robił.</p>

    <p class="tekst-glowny">Nie kupiłam Haratykowi wiele czasu, ale błyskawicznie go wykorzystał. Wyprowadził uderzenie z&nbsp;dołu, prosto pod brodę Bekkera, którego głowa odskoczyła raptownie w&nbsp;tył. Zanim August choćby pomyślał o&nbsp;tym, by odpłacić przeciwnikowi, znów mnie odepchnął.</p>

    <p class="tekst-glowny">Tym razem tak mocno, że upadłam twarzą na ziemię.</p>

    <p class="tekst-glowny">Natychmiast się&nbsp;podniosłam, żeby ich rozdzielić, nim będzie za późno. August już zdążył uderzyć, a&nbsp;teraz brał zamach, by na nowo rozpocząć kanonadę ciosów, po której Haratyk mógłby się&nbsp;już nie podnieść.</p>

    <p class="tekst-glowny">Wówczas stało się to, co wydarzyć się nie powinno. Rozległ&nbsp;się&nbsp;strzał.</p>

    <p class="tekst-glowny">Przeraźliwie głośny, rozdzierający powietrze i&nbsp;zwiastujący koniec świata, jaki znałam.</p>

    <p class="tekst-glowny">Nic po nim nie było takie samo. Nawet rośliny i&nbsp;zwierzęta wokół zdawały się&nbsp;to rozumieć.</p>

    <p class="tekst-glowny">Zaległa ciężka, nieruchoma cisza, która spowiła nas wszystkich jak mgła. Naraz niebo jakby przesłoniło się ciemnymi chmurami, wiatr ustał, a&nbsp;wszystkie istoty zastygły w&nbsp;całkowitym bezruchu.</p>

    <p class="tekst-glowny">Ocknęłam się&nbsp;jako pierwsza.</p>

    <p class="tekst-glowny">Najpierw zobaczyłam, że August bezwładnie leży na głośno oddychającym Haratyku. Potem, że na plecach wykwitła mu duża ciemnoczerwona plama.</p>

    <p class="tekst-glowny">Obróciłam powoli głowę w&nbsp;prawo i&nbsp;zobaczyłam moją siostrę. Siostrę, która na moment wróciła do świata żywych. Która odzyskała świadomość w&nbsp;chwili, gdy nie wiedziała nic poza tym, że ktoś&nbsp;atakuje jej ukochanego. W&nbsp;końcu siostrę, która chciała tylko go chronić.</p>

    <p class="tekst-glowny">Stała z&nbsp;waltherem PP w&nbsp;dłoni, trzęsąc się, jakby miała upaść.</p>
  </section>
</div>


<div class="titlepage" id="calibre_link-61">
  <section type="chapter" role="doc-chapter">
    <h2 class="chapter"><a href="#calibre_link-122" class="calibre2">17</a></h2>

    <p class="tekst-glowny-1-akapit">Wszystkie późniejsze zdarzenia działy się&nbsp;w&nbsp;przebłyskach. Widziałam siebie, kiedy staram się&nbsp;dopaść do Augusta. Siostrę upuszczającą pistolet. Haratyka, który się&nbsp;podnosi. W&nbsp;końcu znów siebie, przesuwającą dłońmi po twarzy Bekkera.</p>

    <p class="tekst-glowny">Między tymi pojedynczymi obrazami nie było nic, co by je scalało.</p>

    <p class="tekst-glowny">Działałam automatycznie, kierowana jedynie instynktem i&nbsp;uczuciem. Krzyczałam coś do Leona, potem do Hanki. Kiedy jednak obróciłam się&nbsp;ku niej, widziałam, że już jej nie ma.</p>

    <p class="tekst-glowny">Była tu na tyle długo, by pociągnąć za spust, lecz na tyle krótko, by nie musieć&nbsp;mierzyć się&nbsp;z&nbsp;konsekwencjami.</p>

    <p class="tekst-glowny">Wróciłam do Augusta.</p>

    <p class="tekst-glowny">Mówiłam do niego, zaklinałam go.</p>

    <p class="tekst-glowny">Oddychał jeszcze, wiedziałam jednak, że nie potrwa to długo. Jego wzrok był mętny, oczy szukały czegoś, na czym mogłyby zawiesić choć&nbsp;strzępy nadziei.</p>

    <p class="tekst-glowny">Potrząsałam jego ciałem, upraszałam, żeby się&nbsp;nie poddawał. Dopiero po chwili dotarło do mnie, że wszystko pogarszam.</p>

    <p class="tekst-glowny">Rzuciłam się&nbsp;do swojej torby, zaczęłam w&nbsp;niej grzebać. Musiałam mieć w&nbsp;niej coś, co się&nbsp;przyda, coś, czym będę mogła zatamować krwawienie lub choćby je zmniejszyć.</p>

    <p class="tekst-glowny">Tiopental, pomyślałam.</p>

    <p class="tekst-glowny">Mam tiopental.</p>

    <p class="tekst-glowny">Jakie byłyby efekty jego podania? Wywoływał spadek ciśnienia tętniczego, tyle wiedziałam. Ale czy to okazałoby się&nbsp;pomocne? A&nbsp;może wprost przeciwnie?</p>

    <p class="tekst-glowny">Oddech.</p>

    <p class="tekst-glowny">Tiopental wpływa negatywnie na układ oddechowy.</p>

    <p class="tekst-glowny">Boże, mogłabym go zabić. O&nbsp;czym ja myślałam?</p>

    <p class="tekst-glowny">Przeszukiwałam gorączkowo torbę, ale nie znalazłam nic, czego mogłabym użyć. Rana na nodze Haratyka była zupełnie inną&nbsp;kwestią, wystarczyło umieścić opaskę&nbsp;zaciskową powyżej miejsca, gdzie się&nbsp;znajdowała.</p>

    <p class="tekst-glowny">August jednak miał przebite płuco, rzęził tak, jakby za kilka sekund miało zabraknąć mu tchu.</p>

    <p class="tekst-glowny">Wyjęłam z&nbsp;torby pierwsze lepsze ciuchy, zacisnęłam je na ranie, doskonale świadoma, że kula przeszła na wylot.</p>

    <p class="tekst-glowny">Nic nie mogłam zrobić. Nic poza patrzeniem, jak August umiera na moich oczach. Na moich rękach.</p>

    <p class="tekst-glowny">Mimo to poddałam się&nbsp;imperatywowi działania, iluzji, że mogę coś&nbsp;zmienić. Zrzuciłam płaszcz, szybko poskładałam go tak, by mógł robić za prowizoryczny bandaż, potem z&nbsp;trudem owinęłam nim klatkę&nbsp;piersiową&nbsp;Augusta. Zacisnęłam z&nbsp;całej siły, wydając przy tym głośny jęk, jakbym musiała wypełnić ciszę zalegającą przez milczenie Bekkera.</p>

    <p class="tekst-glowny">Zawiązałam tę namiastkę opatrunku i&nbsp;z&nbsp;przerażeniem dostrzegłam, jak szybko pokrywa się krwią. Trzęsącymi się&nbsp;dłońmi ujęłam twarz Augusta.</p>

    <p class="tekst-glowny">Chciałam powiedzieć mu tak wiele rzeczy, że nie byłam w&nbsp;stanie przekazać ani jednej. Liczyłam, że o&nbsp;wszystkim wie. Jest świadomy, że to, co między nami się&nbsp;wydarzyło, nigdy wcześniej mnie nie spotkało. I&nbsp;nigdy później nie spotka.</p>

    <p class="tekst-glowny">Nagle zauważyłam, że powieki lekko mu drgnęły.</p>

    <p class="tekst-glowny">&ndash;&nbsp;August? &ndash; zapytałam. &ndash; Słyszysz mnie?</p>

    <p class="tekst-glowny">Otworzył oczy, a&nbsp;ja odniosłam wrażenie, że rozwierają się wrota do otchłani, w&nbsp;której się&nbsp;pogrążał.</p>

    <p class="tekst-glowny">Nagle otrzeźwiałam. Przesunęłam gorączkowym wzrokiem po płaszczu, zaczęłam go obmacywać w&nbsp;poszukiwaniu tej jednej rzeczy, która w&nbsp;tej chwili stała się&nbsp;absolutnie kluczowa.</p>

    <p class="tekst-glowny">Przez upiornie długą&nbsp;chwilę nie mogłam znaleźć kieszeni. W&nbsp;końcu jednak mi się udało.</p>

    <p class="tekst-glowny">Sięgnęłam do środka, wyczułam znajomy kształt, potem wyciągnęłam przedmiot. Umieściłam go tam, gdzie od początku powinien być. Na moim palcu. Potem sprawiłam, że nasze dłonie się&nbsp;spotkały.</p>

    <p class="tekst-glowny">&ndash;&nbsp;Czujesz to? &ndash; zapytałam cicho, nieświadoma łez, które kapały na zakrwawioną, nieruchomą twarz Bekkera.</p>

    <p class="tekst-glowny">Jego powieki znów drgnęły. Uniosły się, ale tylko na sekundę.</p>

    <p class="tekst-glowny">Tylko na tyle, bym mogła zobaczyć, jak wygląda szczęście w&nbsp;kolorze <span class="wyroznienie">polizeiblau</span>.</p>
  </section>
</div>


<div class="titlepage" id="calibre_link-62">
  <section type="chapter" role="doc-chapter">
    <h2 class="chapter"><a href="#calibre_link-123" class="calibre2">18</a></h2>

    <p class="tekst-glowny-1-akapit">Nie zastanawiałam się ani chwili, bo nie było nad czym. Ledwo zrozumiałam, że życie Augusta naprawdę&nbsp;gaśnie na moich oczach, wsunęłam dłonie pod jego ciało, a&nbsp;potem go podniosłam.</p>

    <p class="tekst-glowny">Przeszła mi przez głowę&nbsp;straszna myśl, że ciało bez duszy waży więcej. Nie pamiętałam, gdzie to&nbsp;zasłyszałam, ale wydało mi się&nbsp;znaczące. Osiadło gdzieś z&nbsp;tyłu głowy, jakby czekało, by po wielu latach wychynąć na pierwszy plan.</p>

    <p class="tekst-glowny">Kto to powiedział? Chyba jeden z&nbsp;ratowników medycznych, których przepytywali dziennikarze po katastrofie budowlanej. Tak, przypomniałam sobie jego pusty wzrok, zawieszony gdzieś w&nbsp;oddali. I&nbsp;słowa.</p>

    <p class="tekst-glowny">&ndash;&nbsp;Żywego człowieka łatwo unieść &ndash; mówił. &ndash; Ale kiedy dusza z&nbsp;niego ulatuje, na jej miejsce pojawia się&nbsp;jakiś ciężar.</p>

    <p class="tekst-glowny">Starałam się&nbsp;odegnać od siebie zarówno tę myśl, jak i&nbsp;świadomość, że nie jestem w&nbsp;stanie utrzymać&nbsp;Augusta.</p>

    <p class="tekst-glowny">Nogi by się&nbsp;pode mną ugięły, gdyby nie to, że nagle poczułam, jak ktoś&nbsp;podtrzymuje Bekkera od drugiej strony. Obróciłam raptownie głowę, niegotowa pozwolić, by Haratyk choćby się&nbsp;do niego zbliżył.</p>

    <p class="tekst-glowny">Obok stała jednak moja siostra.</p>

    <p class="tekst-glowny">Patrzyła na mnie tak, jakby na powrót wszystko rozumiała. Jakby pamiętała więcej niż&nbsp;dotychczas i&nbsp;za wszelką&nbsp;cenę zamierzała naprawić to, co zrobiła.</p>

    <p class="tekst-glowny">Spojrzałam w&nbsp;kierunku przejścia między drzewami, potem z&nbsp;powrotem na nią.</p>

    <p class="tekst-glowny">Skinęła głową.</p>

    <p class="tekst-glowny">Nie było czasu ani sensu o&nbsp;tym rozmawiać. Jeśli chciałam mieć cień nadziei na to, że August przeżyje, musiałam przeprowadzić go do 2025 roku. Zostawić&nbsp;tu wszystko, łącznie z&nbsp;wątpliwościami.</p>

    <p class="tekst-glowny">Nawet nie pomyślałam o&nbsp;tym, by zabrać maszynopis. Nie obchodziła mnie moja przeszłość, moje wspomnienia, moje przeżycia. Liczyło się&nbsp;jedynie to, by natychmiast podjąć próbę uratowania Augusta.</p>

    <p class="tekst-glowny">Nawet jeśli oznaczało to, że nie będziemy pamiętać, kim dla siebie jesteśmy.</p>

    <p class="tekst-glowny">&ndash;&nbsp;Tiopental! &ndash; rzuciłam do Hanki.</p>

    <p class="tekst-glowny">&ndash;&nbsp;Gdzie?</p>

    <p class="tekst-glowny">&ndash;&nbsp;W&nbsp;mojej torbie.</p>

    <p class="tekst-glowny">Tylko zerknęła na Leona, a&nbsp;ten natychmiast zaczął&nbsp;szukać&nbsp;strzykawki. Działał tak, jakby wszystko było uzgodnione, jakby nie miał wątpliwości, jakie kroki należy poczynić.</p>

    <p class="tekst-glowny">Haratyk stanął obok nas, kiedy zbliżyłyśmy się&nbsp;z&nbsp;Bekkerem do drzew. Szybko podwinął rękaw Hanki, potem przyłożył strzykawkę do żyły. Wpuścił tiopental, zanim zdążyłyśmy cokolwiek powiedzieć.</p>

    <p class="tekst-glowny">Następnie spojrzał na mnie, a&nbsp;ja dostrzegłam, że ma drugą&nbsp;strzykawkę.</p>

    <p class="tekst-glowny">&ndash;&nbsp;Przechodzę bez &ndash; powiedziałam.</p>

    <p class="tekst-glowny">&ndash;&nbsp;Nie ma mowy &ndash; rzuciła prędko Hanka. &ndash; Nie przeżyjesz tego, co…</p>

    <p class="tekst-glowny">&ndash;&nbsp;Przeżyję &ndash; ucięłam, poprawiając chwyt, by August nie wysunął mi się&nbsp;z&nbsp;rąk. &ndash; On też.</p>

    <p class="tekst-glowny">Zrobiłam krok w&nbsp;kierunku przejścia, świadoma, że mamy jedynie sekundy, nim Hanka straci przytomność. Ona także nie miała co do tego żadnych wątpliwości. Nie było czasu na dyskusje, nie było czasu na wahanie.</p>

    <p class="tekst-glowny">Miałam jednak nadzieję, że wystarczy go, by powiedzieć Leonowi to, co musiałam.</p>

    <p class="tekst-glowny">Natychmiast zgromiłam go wzrokiem.</p>

    <p class="tekst-glowny">&ndash;&nbsp;Zrób wszystko, żeby nasz plan wypalił &ndash; odezwałam się. &ndash; Cały świat jest w&nbsp;twoich rękach.</p>

    <p class="tekst-glowny">Stał z&nbsp;ostatnią strzykawką w&nbsp;dłoniach, doskonale wiedząc, że tiopental stanowi jego bilet do bezpiecznej podróży. Mógł przejść z&nbsp;nami, mógł sprawić, że zostaną z&nbsp;Hanką&nbsp;razem. Mógł jej nie tracić.</p>

    <p class="tekst-glowny">Ruszyłam w&nbsp;stronę&nbsp;dębu i&nbsp;grabu, nie wiedząc, czy moje słowa wystarczą. Szczęśliwie nie okazały się&nbsp;osamotnione.</p>

    <p class="tekst-glowny">&ndash;&nbsp;Losy historii zależą od ciebie &ndash; powiedziała Hanka. &ndash; Tylko ty możesz je sprowadzić na właściwy tor.</p>

    <p class="tekst-glowny">Stał bez ruchu, patrząc na nią przez łzy.</p>

    <p class="tekst-glowny">&ndash;&nbsp;Niech to wszystko będzie po coś &ndash; dodała słabym głosem, kiedy głowa zaczęła jej opadać. &ndash; Obiecaj, że o&nbsp;to zadbasz…</p>

    <p class="tekst-glowny">Obiecał.</p>
  </section>
</div>


<div class="titlepage" id="calibre_link-63">
  <section type="chapter" role="doc-chapter">
    <h2 class="chapter"><a href="#calibre_link-124" class="calibre2">19</a></h2>

    <p class="tekst-glowny-1-akapit">Chciałabym pamiętać więcej. Ale powiedzieć może to każdy, kto przeżył piękne życie &ndash; a&nbsp;przynajmniej takie, które składało się&nbsp;z&nbsp;pięknych momentów. Czy mój przypadek różni się&nbsp;tak bardzo od innych?</p>

    <p class="tekst-glowny">Jeśli pominąć tę pustkę, która zieje w&nbsp;mojej pamięci po tym, jak przeszliśmy w&nbsp;trójkę przez bramę czasu, wydaje mi się, że nie.</p>

    <p class="tekst-glowny">Nie mam pojęcia, co się&nbsp;wówczas wydarzyło.</p>

    <p class="tekst-glowny">Nie wiem, jaką&nbsp;rozmowę&nbsp;odbyłam z&nbsp;Infułatem. Nie wiem, kim był, czym był, czy w&nbsp;ogóle można było nazwać to rozmową. Intuicja podpowiada mi, że nie do końca.</p>

    <p class="tekst-glowny">Hanka twierdziła, że to człowiek jak każdy inny &ndash; i&nbsp;różni się&nbsp;od nas jedynie tym, że pochodzi z&nbsp;innej przyszłości niż&nbsp;nasza. Przyszłości, w&nbsp;której religia i&nbsp;państwowość poszły zupełnie innymi drogami po tym, kiedy w&nbsp;1932 roku władzę&nbsp;w&nbsp;Niemczech objął pewien ksiądz.</p>

    <p class="tekst-glowny">Okazało się&nbsp;to drogą&nbsp;do dobrobytu, a&nbsp;rozdział Kościoła od polityki został uznany za kierunek niekorzystny dla społeczeństwa. Nowy kanclerz bowiem zdawał się mieć wiedzę na temat przyszłości, zupełnie jakby otrzymał ją od Boga.</p>

    <p class="tekst-glowny">Nigdy nie doszło do drugiej wojny światowej, Niemcy pod rządami Ludwiga Kaasa walczyły jedynie o&nbsp;to, by podnieść się&nbsp;gospodarczo i&nbsp;politycznie po pierwszej &ndash; oraz po kryzysie światowym.</p>

    <p class="tekst-glowny">Dobre relacje z&nbsp;Polską sprawiły, że Rosja nie miała gdzie szukać&nbsp;sojusznika do ekspansji ku Europie Środkowej. Pozostała w&nbsp;swoich granicach, a&nbsp;jedyne zakusy terytorialne czyniła na południe.</p>

    <p class="tekst-glowny">Utrwalił się&nbsp;status quo, który zasadniczo zmienił kształt znanej mi przyszłości. Społeczeństwa europejskie nie zostały przeorane przez wojnę, polska inteligencja nie została wybita, nie doszło do Holocaustu.</p>

    <p class="tekst-glowny">Mój współczesny świat był innym miejscem niż ten, który znałam od dziecka.</p>

    <p class="tekst-glowny">Nie różnił się&nbsp;wiele w&nbsp;kwestiach technologicznych. Miał jednak zupełnie inny fundament, dzięki któremu ludzie byli inni. Kolejne pokolenia nie pamiętały wojen, nowi politycy nie uzależniali bytu państwowego od tego, iloma czołgami i&nbsp;myśliwcami dysponują. Rzeczywistość&nbsp;obrała pokojowy kierunek.</p>

    <p class="tekst-glowny">Zostałam w&nbsp;Oppeln. Kupiłam mieszkanie przy Nikolai Strasse, dokładnie to, w&nbsp;którym niegdyś ugościła nas <span class="wyroznienie">Frau</span> Pollhüber. Odnosiłam wrażenie, jakby przez ten cały czas na mnie czekało.</p>

    <p class="tekst-glowny">Co prawda nie było to moje Opole, ale i&nbsp;tak znałam to miasto, czułam się&nbsp;w&nbsp;nim jak w&nbsp;domu. Wciąż&nbsp;potrafiłam rozpoznać&nbsp;w&nbsp;nim miejsce, w&nbsp;którym przeżyłam najpiękniejsze chwile swojego życia.</p>

    <p class="tekst-glowny">Cokolwiek wydarzyło się podczas przejścia, nie odebrało mi zmysłów. Mój plan musiał zadziałać, przejście w&nbsp;suchoborskim lesie było bowiem zamknięte, a&nbsp;Hanka powoli wracała do siebie, jakby Infułat zapewnił jej coś, dzięki czemu chronofazja zaczęła stopniowo zanikać.</p>

    <p class="tekst-glowny">August przeżył.</p>

    <p class="tekst-glowny">Zastanawiasz się, być może, skąd o&nbsp;tym wszystkim wiem. Jak mogę&nbsp;o&nbsp;tym opowiadać, skoro zostawiłam maszynopis i&nbsp;wszystkie moje zapiski w&nbsp;1931 roku.</p>

    <p class="tekst-glowny">Cóż&nbsp;mogę powiedzieć?</p>

    <p class="tekst-glowny">Natura wie, co robi.</p>
  </section>
</div>


<div class="titlepage" id="calibre_link-64">
  <section type="chapter" role="doc-chapter">
    <h1 class="chapter"><a href="#calibre_link-125" class="calibre2">Posłowie</a></h1>

    <p class="tekst-glowny-1-akapit">To drugi raz, kiedy piszę posłowie do tej książki. To bowiem drugi raz, kiedy ją kończę.</p>

    <p class="tekst-glowny">Ostatnią kropkę&nbsp;w&nbsp;pierwotnej wersji&nbsp;<span class="wyroznienie">Węzła czasu</span> postawiłem 18 września 2013 roku &ndash; opiewała ona na dokładnie 863 838 znaków, co przy wydaniu jej w&nbsp;formatowaniu znanym na przykład z&nbsp;<span class="wyroznienie">Chyłek</span> dałoby mniej więcej siedemset stron.</p>

    <p class="tekst-glowny">Byłem zadowolony z&nbsp;tego, jak wyglądała tamta historia, w&nbsp;2013 roku rozmawiałem nawet z&nbsp;jednym z&nbsp;największych wydawców na temat jej publikacji. Wtedy wydawało się&nbsp;to wielką rzeczą &ndash; dopiero co zadebiutowałem w&nbsp;małej oficynie, a&nbsp;tu nagle poważne rozmowy z&nbsp;liderem na rynku.</p>

    <p class="tekst-glowny">Ostatecznie nic z&nbsp;nich nie wynikło, a&nbsp;ja schowałem <span class="wyroznienie">Węzeł czasu</span> do szuflady. Zamknąłem go tam ze spokojem, wiedziałem bowiem, że za jakiś czas ją otworzę, wyjmę maszynopis i&nbsp;wydam. Byłem z&nbsp;tej książki zbyt zadowolony, by odpuścić &ndash; szczególnie że takie uczucie towarzyszy mi raczej rzadko.</p>

    <p class="tekst-glowny">Przez te wszystkie lata otwierałem ją kilkakrotnie, zaczynałem czytać i&nbsp;za każdym razem zastanawiałem się, co w&nbsp;niej widziałem.</p>

    <p class="tekst-glowny">Świadom, ile pracy wymagałaby redakcja, odkładałem ją na zaś, uznając, że przyjdzie moment, kiedy książka zwyczajnie nie zostawi mi innego wyboru.</p>

    <p class="tekst-glowny">W&nbsp;tak zwanym międzyczasie ta materia cały czas żyła w&nbsp;moim umyśle. Na początku ulegała lekkim modyfikacjom, potem zaczęła stopniowo się&nbsp;przeobrażać w&nbsp;coś&nbsp;innego. Pierwotne przejście znajdowało się&nbsp;nie między drzewami, ale w&nbsp;opuszczonym magazynie zbożowym na przedmieściach Opola, gdzie główny bohater i&nbsp;narrator (a&nbsp;nie główna bohaterka i&nbsp;narratorka) odkrywał stary lichtarz, umożliwiający otwarcie bramy czasu. Stopniowo jednak miejsce migrowało w&nbsp;kierunku lasów w&nbsp;Suchym Borze, jakby to właśnie tam chciało od początku się&nbsp;znajdować.</p>

    <p class="tekst-glowny">Była to zmiana cokolwiek kłopotliwa pod względem prób zapomnienia o&nbsp;tej książce, bo ilekroć tam biegałem, zastanawiałem się, gdzie konkretnie mogłoby znajdować się&nbsp;przejście.</p>

    <p class="tekst-glowny">Te i&nbsp;inne myśli powoli obracały się&nbsp;to w&nbsp;nieświadomości, to w&nbsp;podświadomości, w&nbsp;końcu także w&nbsp;świadomości. I&nbsp;działoby się&nbsp;tak zapewne jeszcze przez jakiś&nbsp;czas, gdyby pewnego dnia nie wpadła mi do głowy myśl, że przejścia przez granicę czasu są okupione częściową amnezją.</p>

    <p class="tekst-glowny">Skąd ta idea przyszła, nie mam pojęcia. Zazwyczaj nie wiem takich rzeczy. Wiem jednak, że kiedy się&nbsp;pojawiają, cały ten zgromadzony w&nbsp;głowie materiał uzyskuje masę krytyczną &ndash; i&nbsp;nagle nie masz innego wyjścia, musisz działać.</p>

    <p class="tekst-glowny">Zasiadłem więc do żmudnego przepisywania <span class="wyroznienie">Węzła czasu</span>. Najpierw chciałem przeczytać wszystko tak, jak zrobiłby to czytelnik, bez poprawiania tekstu, pastwienia się&nbsp;nad nim i&nbsp;przestawiania choćby przecinków. Wrzuciłem go sobie na Kindle’a, zasiadłem wygodnie, zacząłem lekturę.</p>

    <p class="tekst-glowny">Czytanie swoich książek sprzed ponad dekady jest przedziwnym doświadczeniem. Wydaje się&nbsp;człowiekowi, że napisał to ktoś inny, a&nbsp;jednak tym kimś&nbsp;był przecież on sam. Zaczynają przypominać się okoliczności, w&nbsp;których powstawała książka, stany ducha, wydarzenia z&nbsp;życia i&nbsp;tak dalej. To prawdziwa podróż w&nbsp;czasie, można by powiedzieć.</p>

    <p class="tekst-glowny">Zazwyczaj towarzyszy temu poczucie rozrzewnienia, trochę&nbsp;zawstydzenia ówczesnym stylem i&nbsp;warsztatem, w&nbsp;dużej mierze także pobłażliwości.</p>

    <p class="tekst-glowny">Zazwyczaj. W&nbsp;tym wypadku pojawiło się&nbsp;coś innego &ndash; wyłącznie poczucie kompletnego, głębokiego załamania.</p>

    <p class="tekst-glowny">Książka była beznadziejna.</p>

    <p class="tekst-glowny">Bohaterowie irytujący, fabuła pełzająca, styl nieudolnie inspirowany Stephenem Kingiem z&nbsp;czasów, kiedy ten pisał na drożdżach (tj. na kokainie i&nbsp;alkoholu). Tragedia.</p>

    <p class="tekst-glowny">Nie było czego ratować &ndash; nie było zatem także czego żałować, może poza tymi wszystkimi godzinami, które spędziłem na researchu, żeby oddać Opole w&nbsp;1924 roku (bo wówczas rozgrywała się&nbsp;akcja).</p>

    <p class="tekst-glowny">Koniec końców nie miałem skrupułów &ndash; wyrzuciłem tych siedemset stron do kosza.</p>

    <p class="tekst-glowny">Nie zamierzałem jednak odpuszczać. Przez moment wahałem się, czy siadać do pisania nowej wersji już&nbsp;teraz, czy poczekać. Ostatecznie uznałem, że czekałem już stanowczo zbyt długo.</p>

    <p class="tekst-glowny">Zacząłem researchować dawne Oppeln na nowo, a&nbsp;po dwunastu latach okazało się&nbsp;to dużo łatwiejsze niż kiedyś. Tym razem nie byłem sam, pomocną dłoń bowiem wyciągnęli do mnie pracownicy Archiwum Państwowego w&nbsp;Opolu &ndash; dziękuję całej ekipie, w&nbsp;szczególności dr Małgorzacie Blach-Margos. Za porady, informacje, wszystkie skany i&nbsp;namiary &ndash; bez tego, a&nbsp;w&nbsp;szczególności cyfrowego dostępu do „Nowin Codziennych”, nie sposób byłoby napisać tej książki.</p>

    <p class="tekst-glowny">Kłaniam się także Marcinowi Dudzie, dyrektorowi Miejskiej Biblioteki Publicznej w&nbsp;Opolu, który nie tylko podesłał mi listę&nbsp;lektur obowiązkowych, ale także zrobił&nbsp;mi wielką niespodziankę &ndash; to od niego dowiedziałem się, że miasto zamierza nadać mi tytuł Honorowego Obywatela.</p>

    <p class="tekst-glowny">Największą kopalnią&nbsp;wiedzy była dla mnie dr hab. prof. Uniwersytetu Opolskiego Adriana Dawid &ndash; i&nbsp;to ją&nbsp;najbardziej nękałem, także w&nbsp;sprawach związanych z&nbsp;zawieszeniem ówczesnych samochodów osobowych jeżdżących po Oppeln (tu podziękowania należą się&nbsp;także panu Piotrowi Szlapie, znawcy tematu). Niniejszym więc składam na jej ręce zarówno przeprosiny za nadmiar pytań, jak i&nbsp;podziękowania za cierpliwość w&nbsp;udzielaniu odpowiedzi.</p>

    <p class="tekst-glowny">Wielkie dzięki kieruję także pod adresem miłej Pani z&nbsp;dedykacji, Oliwii. Za co, to już ona sama tylko wie. A&nbsp;jak nie wie, to się dowie.</p>

    <p class="tekst-glowny">Wróćmy jednak do samej książki. Kiedy zacząłem zagłębiać się&nbsp;w&nbsp;research, wciąż wahałem się, czy pisać ją teraz, czy później. Zazwyczaj jednak dzieje się&nbsp;tak, że gdy już&nbsp;jakiś pomysł zakiełkuje i&nbsp;zacznie się rozwijać, trudno go zatrzymać.</p>

    <p class="tekst-glowny">Kiedy sprawdzałem, co ówcześni mieszkańcy miasta mogli zjeść w&nbsp;kawiarni przy Krakauer Strasse, wiedziałem już, że nie mam żadnego wyboru.</p>

    <p class="tekst-glowny">Dni zaczynałem od lektury „Nowin Codziennych”, by być na bieżąco z&nbsp;tamtymi wydarzeniami. Słuchałem muzyki, którą mogły grać ówczesne gramofony. W&nbsp;wyobraźni chodziłem po ulicach Oppeln, poznawałem rozkład miasta, przyglądałem się&nbsp;mieszkańcom.</p>

    <p class="tekst-glowny">Wsiąkłem w&nbsp;ten świat zupełnie, odczuwałem go w&nbsp;każdej chwili, którą spędziłem przy pisaniu &ndash; i&nbsp;mam nadzieję, że udało mi się&nbsp;oddać&nbsp;go na tyle dobrze, by Tobie również wydawał się&nbsp;realny.</p>

    <p class="tekst-glowny">Bo był realny. Zdecydowana większość rzeczy, o&nbsp;których napisałem, wydarzyła się&nbsp;naprawdę. Niemal wszystkie miejsca istniały (lub istnieją) w&nbsp;rzeczywistości. Jedynym większym odstępstwem jest umieszczenie kwatery NSDAP przy Fischer Strasse &ndash; uznałem, że nie znajdzie się&nbsp;żaden entuzjasta partii nazistowskiej, który będzie protestował.</p>

    <p class="tekst-glowny">Zastosowałem też ówczesną pisownię&nbsp;ulic &ndash; we wszystkich lokalnych materiałach, do których dotarłem, człon „Strasse” pisany jest odrębnie, w&nbsp;przeciwieństwie do tego, jak byłoby to teraz.</p>

    <p class="tekst-glowny">Specjaliści od elektroniki zapewne będą zgłaszać zastrzeżenia, że konstrukcja machiny ładującej telefon Agi budzi pewne wątpliwości. Cóż&nbsp;mogę rzec? Jeśli uwierzyliście w&nbsp;podróże w&nbsp;czasie, możecie uwierzyć także w&nbsp;to.</p>

    <p class="tekst-glowny-1-swiatlo-gora">Pozostaje jednak kwestia najważniejsza, która mnie samemu obecnie spędza sen z&nbsp;powiek. Czy to koniec? Czy to właśnie tutaj cała ta historia znajduje swój finał?</p>

    <p class="tekst-glowny">Z&nbsp;jednej strony chciałbym powiedzieć, że tak, bo miałbym poczucie całkowitego spełnienia i&nbsp;domknięcia tego, co zacząłem w&nbsp;2013 roku. Z&nbsp;drugiej wiąże się&nbsp;to z&nbsp;dojmującym dla mnie uczuciem, że już&nbsp;nigdy nie spotkamy Augusta i&nbsp;Agnes.</p>

    <p class="tekst-glowny">Czasem podobne emocje przeradzają się w&nbsp;tęsknotę jak za starymi znajomymi, która popycha mnie do złożenia im ponownych wizyt. Zostawiłem nam otwartą drogę. Jeśli nie uda mi się&nbsp;zaprosić Cię do tej podróży, możesz wybrać się w&nbsp;nią&nbsp;samodzielnie.</p>

    <p class="tekst-glowny-1-swiatlo-dol">Towarzyszy z&nbsp;pewnością znajdziesz bez trudu. Tylko na to czekają.</p>

    <p class="tekst-glowny-podpis">Remigiusz Mróz</p>

    <p class="tekst-glowny-podpis">Opole, 9 maja 2025 roku</p>
  </section>
</div>


<div class="titlepage" id="calibre_link-65">
  <section type="colophon" role="doc-colophon">
    <p class="copyright">Redaktorka inicjująca: Ewa Orzeszek-Szmytko</p>

    <p class="copyright">Redaktorka prowadząca: Kamila Sypniewska</p>

    <p class="copyright">Redakcja: Karolina Macios</p>

    <p class="copyright">Korekta: Beata Wójcik, Lilianna Mieszczańska</p>

    <p class="strona-redakcyjna-1-swiatlo-gora">Projekt okładki i&nbsp;ilustracji: Owen Gent</p>

    <p class="strona-redakcyjna-1-swiatlo-gora">Skład i&nbsp;łamanie: Eugeniusz Osipczuk</p>

    <p class="strona-redakcyjna-1-swiatlo-gora">Grupa Wydawnicza Foksal Sp. z&nbsp;o.o.</p>

    <p class="copyright">00-017 Warszawa, ul. Marszałkowska 116/122</p>

    <p class="copyright">tel. (22) 828 98 08</p>

    <p class="copyright"><a href="mailto:biuro@gwfoksal.pl" class="calibre3">biuro@gwfoksal.pl</a></p>

    <p class="copyright"><a href="http://www.gwfoksal.pl" class="calibre3">www.gwfoksal.pl</a></p>

    <p class="strona-redakcyjna-1-swiatlo-gora">978-83-8425-774-6</p>

    <p class="strona-redakcyjna-1-swiatlo-gora">Skład wersji elektronicznej: Michał Olewnik / <a href="http://www.gwfoksal.pl" class="calibre3">Grupa Wydawnicza Foksal Sp. z o.o.</a><br class="calibre4" />i&nbsp;Michał Latusek</p>

    <p class="copyright">M3356</p>
  </section>
</div>


</body></html>
